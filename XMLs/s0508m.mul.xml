<?xml version="1.0" encoding="UTF-16"?>
<?xml-stylesheet type="text/xsl" href="tipitaka-deva.xsl"?>
<TEI.2>
<teiHeader></teiHeader>
<text>
<front></front>
<body xml:space="preserve">
<p rend="centre">॥ नमो तस्स भगवतो अरहतो सम्मासम्बुद्धस्स॥</p>

<p rend="nikaya">खुद्दकनिकाये</p>

<div id="kn8" n="kn8" type="book">
<head rend="book">थेरगाथापाळि</head>

<p rend="subsubhead">निदानगाथा</p>

<p rend="gatha1">सीहानंव <pb ed="T" n="0.0260"/><pb ed="M" n="0.0019"/><pb ed="V" n="0.0161"/><pb ed="P" n="0.0001"/> नदन्तानं, दाठीनं गिरिगब्भरे।</p>

<p rend="gathalast">सुणाथ भावितत्तानं, गाथा अत्थूपनायिका <note>अत्तूपनायिका (सी॰ क॰)</note>॥</p>

<p rend="gatha1">यथानामा यथागोत्ता, यथाधम्मविहारिनो।</p>

<p rend="gathalast">यथाधिमुत्ता सप्पञ्‍ञा, विहरिंसु अतन्दिता॥</p>

<p rend="gatha1">तत्थ तत्थ विपस्सित्वा, फुसित्वा अच्‍चुतं पदं।</p>

<p rend="gathalast">कतन्तं पच्‍चवेक्खन्ता, इममत्थमभासिसुं॥</p>

<div id="kn8_1" n="kn8_1" type="nipata">
<head rend="chapter">१. एककनिपातो</head>

<p rend="title">१. पठमवग्गो</p>

<p rend="subhead">१. सुभूतित्थेरगाथा</p>

<p rend="hangnum" n="1"><hi rend="paranum">१</hi><hi rend="dot">.</hi></p>

<p rend="gatha1"> ‘‘छन्‍ना <pb ed="V" n="0.0162"/> मे कुटिका सुखा निवाता, वस्स देव यथासुखं।</p>

<p rend="gathalast">चित्तं मे सुसमाहितं विमुत्तं, आतापी विहरामि वस्स देवा’’ति॥</p>

<p rend="bodytext">इत्थं सुदं <note>इत्थं सुमं (क॰ अट्ठ॰)</note> आयस्मा सुभूतित्थेरो गाथं अभासित्थाति।</p>

<p rend="subhead">२. महाकोट्ठिकत्थेरगाथा</p>

<p rend="hangnum" n="2"><hi rend="paranum">२</hi><hi rend="dot">.</hi></p>

<p rend="gatha1"> ‘‘उपसन्तो <pb ed="M" n="0.0220"/> उपरतो, मन्तभाणी अनुद्धतो।</p>

<p rend="gathalast">धुनाति पापके धम्मे, दुमपत्तंव मालुतो’’ति॥</p>

<p rend="bodytext">इत्थं सुदं आयस्मा महाकोट्ठिको <note>महाकोट्ठितो (सी॰ स्या॰)</note> थेरो गाथं अभासित्थाति।</p>

<p rend="subhead">३. कङ्खारेवतत्थेरगाथा</p>

<p rend="hangnum" n="3"><hi rend="paranum">३</hi><hi rend="dot">.</hi></p>

<p rend="gatha1"> ‘‘पञ्‍ञं <pb ed="T" n="0.0261"/><pb ed="P" n="0.0002"/> इमं पस्स तथागतानं, अग्गि यथा पज्‍जलितो निसीथे।</p>

<p rend="gathalast">आलोकदा चक्खुददा भवन्ति, ये आगतानं विनयन्ति कङ्ख’’न्ति॥</p>

<p rend="bodytext">इत्थं सुदं आयस्मा कङ्खारेवतो थेरो गाथं अभासित्थाति।</p>

<p rend="subhead">४. पुण्णत्थेरगाथा</p>

<p rend="hangnum" n="4"><hi rend="paranum">४</hi><hi rend="dot">.</hi></p>

<p rend="gatha1"> ‘‘सम्भिरेव समासेथ, पण्डितेहत्थदस्सिभि।</p>

<p rend="gatha2">अत्थं महन्तं गम्भीरं, दुद्दसं निपुणं अणुं।</p>

<p rend="gathalast">धीरा समधिगच्छन्ति, अप्पमत्ता विचक्खणा’’ति॥</p>

<p rend="bodytext">इत्थं सुदं आयस्मा पुण्णो मन्ताणिपुत्तो <note>मन्तानिपुत्तो (स्या॰ क॰)</note> थेरो गाथं अभासित्थाति।</p>

<p rend="subhead">५. दब्बत्थेरगाथा</p>

<p rend="hangnum" n="5"><hi rend="paranum">५</hi><hi rend="dot">.</hi></p>

<p rend="gatha1"> ‘‘यो <pb ed="V" n="0.0163"/> दुद्दमियो दमेन दन्तो, दब्बो सन्तुसितो वितिण्णकङ्खो।</p>

<p rend="gathalast">विजितावी अपेतभेरवो हि, दब्बो सो परिनिब्बुतो ठितत्तो’’ति॥</p>

<p rend="bodytext">इत्थं सुदं आयस्मा दब्बो थेरो गाथं अभासित्थाति।</p>

<p rend="subhead">६. सीतवनियत्थेरगाथा</p>

<p rend="hangnum" n="6"><hi rend="paranum">६</hi><hi rend="dot">.</hi></p>

<p rend="gatha1"> ‘‘यो <pb ed="M" n="0.0221"/> सीतवनं उपगा भिक्खु, एको सन्तुसितो समाहितत्तो।</p>

<p rend="gathalast">विजितावी अपेतलोमहंसो, रक्खं कायगतासतिं धितिमा’’ति॥</p>

<p rend="bodytext">इत्थं सुदं आयस्मा सीतवनियो थेरो गाथं अभासित्थाति।</p>

<p rend="subhead">७. भल्‍लियत्थेरगाथा</p>

<p rend="hangnum" n="7"><hi rend="paranum">७</hi><hi rend="dot">.</hi></p>

<p rend="gatha1"> ‘‘योपानुदी <pb ed="T" n="0.0262"/> मच्‍चुराजस्स सेनं, नळसेतुंव सुदुब्बलं महोघो।</p>

<p rend="gathalast">विजितावी अपेतभेरवो हि, दन्तो सो परिनिब्बुतो ठितत्तो’’ति॥</p>

<p rend="bodytext">इत्थं सुदं आयस्मा भल्‍लियो थेरो गाथं अभासित्थाति।</p>

<p rend="subhead">८. वीरत्थेरगाथा</p>

<p rend="hangnum" n="8"><hi rend="paranum">८</hi><hi rend="dot">.</hi></p>

<p rend="gatha1"> ‘‘यो दुद्दमियो दमेन दन्तो, वीरो सन्तुसितो वितिण्णकङ्खो।</p>

<p rend="gathalast">विजितावी अपेतलोमहंसो, वीरो सो परिनिब्बुतो ठितत्तो’’ति॥</p>

<p rend="bodytext">इत्थं सुदं आयस्मा वीरो थेरो गाथं अभासित्थाति।</p>

<p rend="subhead">९. पिलिन्दवच्छत्थेरगाथा</p>

<p rend="hangnum" n="9"><hi rend="paranum">९</hi><hi rend="dot">.</hi></p>

<p rend="gatha1"> ‘‘स्वागतं न दुरागतं <note>नापगतं (सी॰ स्या॰)</note>, नयिदं दुमन्तितं मम।</p>

<p rend="gathalast">संविभत्तेसु धम्मेसु, यं सेट्ठं तदुपागमि’’न्ति॥</p>

<p rend="bodytext">इत्थं सुदं आयस्मा पिलिन्दवच्छो <note>पिलिन्दिवच्छो (सी॰)</note> थेरो गाथं अभासित्थाति।</p>

<p rend="subhead">१०. पुण्णमासत्थेरगाथा</p>

<p rend="hangnum" n="10"><hi rend="paranum">१०</hi><hi rend="dot">.</hi></p>

<p rend="gatha1"> ‘‘विहरि <pb ed="M" n="0.0222"/><pb ed="V" n="0.0164"/><pb ed="P" n="0.0003"/> अपेक्खं इध वा हुरं वा, यो वेदगू समितो यतत्तो।</p>

<p rend="gathalast">सब्बेसु धम्मेसु अनूपलित्तो, लोकस्स जञ्‍ञा उदयब्बयञ्‍चा’’ति॥</p>

<p rend="bodytext">इत्थं सुदं आयस्मा पुण्णमासो थेरो गाथं अभासित्थाति।</p>

<p rend="centre">वग्गो पठमो निट्ठितो।</p>

<p rend="bodytext">तस्सुद्दानं –</p>

<p rend="gatha1">सुभूति <pb ed="T" n="0.0263"/> कोट्ठिको थेरो, कङ्खारेवतसम्मतो।</p>

<p rend="gatha2">मन्ताणिपुत्तो दब्बो च, सीतवनियो च भल्‍लियो।</p>

<p rend="gathalast">वीरो पिलिन्दवच्छो च, पुण्णमासो तमोनुदोति॥</p>

<p rend="title">२. दुतियवग्गो</p>

<p rend="subhead">१. चूळवच्छत्थेरगाथा</p>

<p rend="hangnum" n="11"><hi rend="paranum">११</hi><hi rend="dot">.</hi></p>

<p rend="gatha1"> ‘‘पामोज्‍जबहुलो भिक्खु, धम्मे बुद्धप्पवेदिते।</p>

<p rend="gathalast">अधिगच्छे पदं सन्तं, सङ्खारूपसमं सुख’’न्ति॥</p>

<p rend="centre">… चूळवच्छो <note>चूलगवच्छो (सी॰)</note> थेरो…।</p>

<p rend="subhead">२. महावच्छत्थेरगाथा</p>

<p rend="hangnum" n="12"><hi rend="paranum">१२</hi><hi rend="dot">.</hi></p>

<p rend="gatha1"> ‘‘पञ्‍ञाबली सीलवतूपपन्‍नो, समाहितो झानरतो सतीमा।</p>

<p rend="gathalast">यदत्थियं भोजनं भुञ्‍जमानो, कङ्खेथ कालं इध वीतरागो’’ति॥</p>

<p rend="centre">… महावच्छो <note>महागवच्छो (सी॰)</note> थेरो…।</p>

<p rend="subhead">३. वनवच्छत्थेरगाथा</p>

<p rend="hangnum" n="13"><hi rend="paranum">१३</hi><hi rend="dot">.</hi></p>

<p rend="gatha1"> ‘‘नीलब्भवण्णा <pb ed="M" n="0.0223"/> रुचिरा, सीतवारी सुचिन्धरा।</p>

<p rend="gathalast">इन्दगोपकसञ्छन्‍ना, ते सेला रमयन्ति म’’न्ति॥</p>

<p rend="centre">… वनवच्छो थेरो…।</p>

<p rend="subhead">४. सिवकसामणेरगाथा</p>

<p rend="hangnum" n="14"><hi rend="paranum">१४</hi><hi rend="dot">.</hi></p>

<p rend="gatha1"> ‘‘उपज्झायो <pb ed="V" n="0.0165"/> मं अवच, इतो गच्छाम सीवक।</p>

<p rend="gatha2">गामे <pb ed="T" n="0.0264"/> मे वसति कायो, अरञ्‍ञं मे गतो मनो।</p>

<p rend="gathalast">सेमानकोपि गच्छामि, नत्थि सङ्गो विजानत’’न्ति॥</p>

<p rend="centre">… सिवको सामणेरो…।</p>

<p rend="subhead">५. कुण्डधानत्थेरगाथा</p>

<p rend="hangnum" n="15"><hi rend="paranum">१५</hi><hi rend="dot">.</hi></p>

<p rend="gatha1"> ‘‘पञ्‍च छिन्दे पञ्‍च जहे, पञ्‍च चुत्तरि भावये।</p>

<p rend="gathalast">पञ्‍चसङ्गातिगो भिक्खु, ओघतिण्णोति वुच्‍चती’’ति॥</p>

<p rend="centre">… कुण्डधानो थेरो…।</p>

<p rend="subhead">६. बेलट्ठसीसत्थेरगाथा</p>

<p rend="hangnum" n="16"><hi rend="paranum">१६</hi><hi rend="dot">.</hi></p>

<p rend="gatha1"> ‘‘यथापि भद्दो आजञ्‍ञो, नङ्गलावत्तनी सिखी।</p>

<p rend="gatha2">गच्छति अप्पकसिरेन, एवं रत्तिन्दिवा मम।</p>

<p rend="gathalast">गच्छन्ति अप्पकसिरेन, सुखे लद्धे निरामिसे’’ति॥</p>

<p rend="centre">… बेलट्ठसीसो थेरो…।</p>

<p rend="subhead">७. दासकत्थेरगाथा</p>

<p rend="hangnum" n="17"><hi rend="paranum">१७</hi><hi rend="dot">.</hi></p>

<p rend="gatha1"> ‘‘मिद्धी <pb ed="P" n="0.0004"/> यदा होति महग्घसो च, निद्दायिता सम्परिवत्तसायी।</p>

<p rend="gathalast">महावराहोव निवापपुट्ठो, पुनप्पुनं गब्भमुपेति मन्दो’’ति॥</p>

<p rend="centre">… दासको थेरो…।</p>

<p rend="subhead">८. सिङ्गालपितुत्थेरगाथा</p>

<p rend="hangnum" n="18"><hi rend="paranum">१८</hi><hi rend="dot">.</hi></p>

<p rend="gatha1"> ‘‘अहु <pb ed="M" n="0.0224"/> बुद्धस्स दायादो, भिक्खु भेसकळावने।</p>

<p rend="gatha2">केवलं अट्ठिसञ्‍ञाय, अफरी पथविं <note>पठविं (सी॰ स्या॰)</note> इमं।</p>

<p rend="gathalast">मञ्‍ञेहं कामरागं सो, खिप्पमेव पहिस्सती’’ति <note>पहीयभि (सब्बत्थ पाळियं)</note>॥</p>

<p rend="centre">… सिङ्गालपिता <note>सीगालपिता (सी॰)</note> थेरो…।</p>

<p rend="subhead">९. कुलत्थेरगाथा</p>

<p rend="hangnum" n="19"><hi rend="paranum">१९</hi><hi rend="dot">.</hi></p>

<p rend="gatha1"> <note>ध॰ प॰ ८०, १४५ धम्मपदेपि</note> ‘‘उदकं <pb ed="V" n="0.0166"/> हि नयन्ति नेत्तिका, उसुकारा नमयन्ति <note>दमयन्ति (क॰)</note> तेजनं।</p>

<p rend="gathalast">दारुं <pb ed="T" n="0.0265"/> नमयन्ति तच्छका, अत्तानं दमयन्ति सुब्बता’’ति॥</p>

<p rend="centre">… कुलो <note>कुण्डलो (सी॰), कुळो (स्या॰ क॰)</note> थेरो…।</p>

<p rend="subhead">१०. अजितत्थेरगाथा</p>

<p rend="hangnum" n="20"><hi rend="paranum">२०</hi><hi rend="dot">.</hi></p>

<p rend="gatha1"> ‘‘मरणे मे भयं नत्थि, निकन्ति नत्थि जीविते।</p>

<p rend="gathalast">सन्देहं निक्खिपिस्सामि, <hi rend="bold">सम्पजानो</hi> पटिस्सतो’’ति <note>पतिस्सतोति (सी॰ स्या॰)</note>॥</p>

<p rend="centre">… अजितो थेरो …।</p>

<p rend="centre">वग्गो दुतियो निट्ठितो।</p>

<p rend="bodytext">तस्सुद्दानं –</p>

<p rend="gatha1">चूळवच्छो महावच्छो, वनवच्छो च सीवको।</p>

<p rend="gatha2">कुण्डधानो च बेलट्ठि, दासको च ततोपरि।</p>

<p rend="gathalast">सिङ्गालपितिको थेरो, कुलो च अजितो दसाति॥</p>

<p rend="title">३. ततियवग्गो</p>

<p rend="subhead">१. निग्रोधत्थेरगाथा</p>

<p rend="hangnum" n="21"><hi rend="paranum">२१</hi><hi rend="dot">.</hi></p>

<p rend="gatha1"> ‘‘नाहं भयस्स भायामि, सत्था नो अमतस्स कोविदो।</p>

<p rend="gathalast">यत्थ भयं नावतिट्ठति, तेन मग्गेन वजन्ति भिक्खवो’’ति॥</p>

<p rend="centre">… निग्रोधो थेरो…।</p>

<p rend="subhead">२. चित्तकत्थेरगाथा</p>

<p rend="hangnum" n="22"><hi rend="paranum">२२</hi><hi rend="dot">.</hi></p>

<p rend="gatha1"> ‘‘नीला <pb ed="M" n="0.0225"/> सुगीवा सिखिनो, मोरा कारम्भियं <note>कारंवियं (सी॰), कारवियं (स्या॰)</note> अभिनदन्ति।</p>

<p rend="gathalast">ते सीतवातकीळिता <note>सीतवातकद्दितकलिता (सी॰), सीतवातकलिता (स्या॰)</note>, सुत्तं झायं <note>झानं (स्या॰), झायिं (?)</note> निबोधेन्ती’’ति॥</p>

<p rend="centre">… चित्तको थेरो…।</p>

<p rend="subhead">३. गोसालत्थेरगाथा</p>

<p rend="hangnum" n="23"><hi rend="paranum">२३</hi><hi rend="dot">.</hi></p>

<p rend="gatha1"> ‘‘अहं <pb ed="T" n="0.0266"/><pb ed="V" n="0.0167"/><pb ed="P" n="0.0005"/> खो वेळुगुम्बस्मिं, भुत्वान मधुपायसं।</p>

<p rend="gatha2">पदक्खिणं सम्मसन्तो, <hi rend="bold">खन्धानं उदयब्बयं।</hi></p>

<p rend="gathalast">सानुं पटिगमिस्सामि, विवेकमनुब्रूहय’’न्ति॥</p>

<p rend="centre">… गोसालो थेरो…।</p>

<p rend="subhead">४. सुगन्धत्थेरगाथा</p>

<p rend="hangnum" n="24"><hi rend="paranum">२४</hi><hi rend="dot">.</hi></p>

<p rend="gatha1"> ‘‘अनुवस्सिको पब्बजितो, <hi rend="bold">पस्स धम्मसुधम्मतं।</hi></p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… सुगन्धो थेरो…।</p>

<p rend="subhead">५. नन्दियत्थेरगाथा</p>

<p rend="hangnum" n="25"><hi rend="paranum">२५</hi><hi rend="dot">.</hi></p>

<p rend="gatha1"> ‘‘ओभासजातं फलगं, चित्तं यस्स अभिण्हसो।</p>

<p rend="gathalast">तादिसं भिक्खुमासज्‍ज, कण्ह दुक्खं निगच्छसी’’ति॥</p>

<p rend="centre">… नन्दियो थेरो…।</p>

<p rend="subhead">६. अभयत्थेरगाथा</p>

<p rend="hangnum" n="26"><hi rend="paranum">२६</hi><hi rend="dot">.</hi></p>

<p rend="gatha1"> ‘‘सुत्वा सुभासितं वाचं, बुद्धस्सादिच्‍चबन्धुनो।</p>

<p rend="gathalast">पच्‍चब्यधिं हि निपुणं, वालग्गं उसुना यथा’’ति॥</p>

<p rend="centre">… अभयो थेरो…।</p>

<p rend="subhead">७. लोमसकङ्गियत्थेरगाथा</p>

<p rend="hangnum" n="27"><hi rend="paranum">२७</hi><hi rend="dot">.</hi></p>

<p rend="gatha1"> ‘‘दब्बं <pb ed="M" n="0.0226"/> कुसं पोटकिलं, उसीरं मुञ्‍जपब्बजं।</p>

<p rend="gathalast">उरसा पनुदिस्सामि, विवेकमनुब्रूहय’’न्ति॥</p>

<p rend="centre">… लोमसकङ्गियो थेरो…।</p>

<p rend="subhead">८. जम्बुगामिकपुत्तत्थेरगाथा</p>

<p rend="hangnum" n="28"><hi rend="paranum">२८</hi><hi rend="dot">.</hi></p>

<p rend="gatha1"> ‘‘कच्‍चि <pb ed="V" n="0.0168"/> नो वत्थपसुतो, कच्‍चि नो भूसनारतो।</p>

<p rend="gathalast">कच्‍चि सीलमयं गन्धं, किं त्वं वायसि <note>कच्‍चि सीलमयं गन्धं, त्वं वासि (स्या॰)</note> नेतरा पजा’’ति॥</p>

<p rend="centre">… जम्बुगामिकपुत्तो थेरो…।</p>

<p rend="subhead">९. हारितत्थेरगाथा</p>

<p rend="hangnum" n="29"><hi rend="paranum">२९</hi><hi rend="dot">.</hi></p>

<p rend="gatha1"> ‘‘समुन्‍नमयमत्तानं, उसुकारोव तेजनं।</p>

<p rend="gathalast">चित्तं <pb ed="T" n="0.0267"/> उजुं करित्वान, अविज्‍जं भिन्द हारिता’’ति॥</p>

<p rend="centre">… हारितो थेरो…।</p>

<p rend="subhead">१०. उत्तियत्थेरगाथा</p>

<p rend="hangnum" n="30"><hi rend="paranum">३०</hi><hi rend="dot">.</hi></p>

<p rend="gatha1"> ‘‘आबाधे मे समुप्पन्‍ने, सति मे उदपज्‍जथ।</p>

<p rend="gathalast">आबाधो मे समुप्पन्‍नो, कालो मे नप्पमज्‍जितु’’न्ति॥</p>

<p rend="centre">… उत्तियो थेरो…।</p>

<p rend="centre">वग्गो ततियो निट्ठितो।</p>

<p rend="bodytext">तस्सुद्दानं –</p>

<p rend="gatha1">निग्रोधो चित्तको थेरो, गोसालथेरो सुगन्धो।</p>

<p rend="gatha2">नन्दियो अभयो थेरो, थेरो लोमसकङ्गियो।</p>

<p rend="gathalast">जम्बुगामिकपुत्तो च, हारितो उत्तियो इसीति॥</p>

<p rend="title">४. चतुत्थवग्गो</p>

<p rend="subhead">१. गह्वरतीरियत्थेरगाथा</p>

<p rend="hangnum" n="31"><hi rend="paranum">३१</hi><hi rend="dot">.</hi></p>

<p rend="gatha1"> ‘‘फुट्ठो <pb ed="M" n="0.0227"/><pb ed="P" n="0.0006"/> डंसेहि मकसेहि, अरञ्‍ञस्मिं ब्रहावने।</p>

<p rend="gathalast">नागो संगामसीसेव, <hi rend="bold">सतो तत्राधिवासये’’ति</hi>॥</p>

<p rend="centre">… गह्वरतीरियो थेरो…।</p>

<p rend="subhead">२. सुप्पियत्थेरगाथा</p>

<p rend="hangnum" n="32"><hi rend="paranum">३२</hi><hi rend="dot">.</hi></p>

<p rend="gatha1"> ‘‘अजरं <pb ed="V" n="0.0169"/> जीरमानेन, तप्पमानेन निब्बुतिं।</p>

<p rend="gathalast">निमियं <note>निम्मिस्सं (सी॰), निरामिसं (स्या॰), निमिनेय्यं (?)</note> परमं सन्तिं, योगक्खेमं अनुत्तर’’न्ति॥</p>

<p rend="centre">… सुप्पियो थेरो…।</p>

<p rend="subhead">३. सोपाकत्थेरगाथा</p>

<p rend="hangnum" n="33"><hi rend="paranum">३३</hi><hi rend="dot">.</hi></p>

<p rend="gatha1"> ‘‘यथापि <pb ed="T" n="0.0268"/> एकपुत्तस्मिं, पियस्मिं कुसली सिया।</p>

<p rend="gathalast">एवं सब्बेसु पाणेसु, सब्बत्थ कुसलो सिया’’ति॥</p>

<p rend="centre">… सोपाको थेरो…।</p>

<p rend="subhead">४. पोसियत्थेरगाथा</p>

<p rend="hangnum" n="34"><hi rend="paranum">३४</hi><hi rend="dot">.</hi></p>

<p rend="gatha1"> ‘‘अनासन्‍नवरा एता, निच्‍चमेव विजानता।</p>

<p rend="gatha2">गामा अरञ्‍ञमागम्म, ततो गेहं उपाविसि <note>उपाविसिं (सी॰)</note>।</p>

<p rend="gathalast">ततो उट्ठाय पक्‍कामि, अनामन्तेत्वा <note>अनामन्तिय (सी॰)</note> पोसियो’’ति॥</p>

<p rend="centre">… पोसियो थेरो…।</p>

<p rend="subhead">५. सामञ्‍ञकानित्थेरगाथा</p>

<p rend="hangnum" n="35"><hi rend="paranum">३५</hi><hi rend="dot">.</hi></p>

<p rend="gatha1"> ‘‘सुखं सुखत्थो लभते तदाचरं, कित्तिञ्‍च पप्पोति यसस्स वड्ढति।</p>

<p rend="gathalast">यो अरियमट्ठङ्गिकमञ्‍जसं उजुं, भावेति मग्गं अमतस्स पत्तिया’’ति॥</p>

<p rend="centre">… सामञ्‍ञकानित्थेरो…।</p>

<p rend="subhead">६. कुमापुत्तत्थेरगाथा</p>

<p rend="hangnum" n="36"><hi rend="paranum">३६</hi><hi rend="dot">.</hi></p>

<p rend="gatha1"> ‘‘साधु <pb ed="M" n="0.0228"/> सुतं साधु चरितकं, साधु सदा अनिकेतविहारो।</p>

<p rend="gathalast">अत्थपुच्छनं पदक्खिणकम्मं, एतं सामञ्‍ञमकिञ्‍चनस्सा’’ति॥</p>

<p rend="centre">… कुमापुत्तो थेरो…।</p>

<p rend="subhead">७. कुमापुत्तसहायकत्थेरगाथा</p>

<p rend="hangnum" n="37"><hi rend="paranum">३७</hi><hi rend="dot">.</hi></p>

<p rend="gatha1"> ‘‘नानाजनपदं यन्ति, विचरन्ता असञ्‍ञता।</p>

<p rend="gatha2">समाधिञ्‍च विराधेन्ति, किंसु रट्ठचरिया करिस्सति।</p>

<p rend="gathalast">तस्मा विनेय्य सारम्भं, झायेय्य अपुरक्खतो’’ति॥</p>

<p rend="centre">… कुमापुत्तत्थेरस्स सहायको थेरो…।</p>

<p rend="subhead">८. गवम्पतित्थेरगाथा</p>

<p rend="hangnum" n="38"><hi rend="paranum">३८</hi><hi rend="dot">.</hi></p>

<p rend="gatha1"> ‘‘यो <pb ed="T" n="0.0269"/><pb ed="V" n="0.0170"/> इद्धिया सरभुं अट्ठपेसि, सो गवम्पति असितो अनेजो।</p>

<p rend="gathalast">तं सब्बसङ्गातिगतं महामुनिं, देवा नमस्सन्ति भवस्स पारगु’’न्ति॥</p>

<p rend="centre">… गवम्पतित्थेरो…।</p>

<p rend="subhead">९. तिस्सत्थेरगाथा</p>

<p rend="hangnum" n="39"><hi rend="paranum">३९</hi><hi rend="dot">.</hi></p>

<p rend="gatha1"> <note>सं॰ नि॰ १.२१, ९७</note>‘‘सत्तिया विय ओमट्ठो, डय्हमानोव <note>डय्हमानेव (सब्बत्थ)</note> मत्थके।</p>

<p rend="gathalast">कामरागप्पहानाय, सतो भिक्खु परिब्बजे’’ति॥</p>

<p rend="centre">… तिस्सो थेरो…।</p>

<p rend="subhead">१०. वड्ढमानत्थेरगाथा</p>

<p rend="hangnum" n="40"><hi rend="paranum">४०</hi><hi rend="dot">.</hi></p>

<p rend="gatha1"> ‘‘सत्तिया <pb ed="P" n="0.0007"/> विय ओमट्ठो, डय्हमानोव मत्थके।</p>

<p rend="gathalast">भवरागप्पहानाय, सतो भिक्खु परिब्बजे’’ति॥</p>

<p rend="centre">… वड्ढमानो थेरो…।</p>

<p rend="centre">वग्गो चतुत्थो निट्ठितो।</p>

<p rend="bodytext">तस्सुद्दानं –</p>

<p rend="gatha1">गह्वरतीरियो <pb ed="M" n="0.0229"/> सुप्पियो, सोपाको चेव पोसियो।</p>

<p rend="gatha2">सामञ्‍ञकानि कुमापुत्तो, कुमापुत्तसहायको।</p>

<p rend="gathalast">गवम्पति तिस्सत्थेरो, वड्ढमानो महायसोति॥</p>

<p rend="title">५. पञ्‍चमवग्गो</p>

<p rend="subhead">१. सिरिवड्ढत्थेरगाथा</p>

<p rend="hangnum" n="41"><hi rend="paranum">४१</hi><hi rend="dot">.</hi></p>

<p rend="gatha1"> ‘‘विवरमनुपतन्ति <pb ed="T" n="0.0270"/> विज्‍जुता, वेभारस्स च पण्डवस्स च।</p>

<p rend="gathalast">नगविवरगतो च झायति, पुत्तो अप्पटिमस्स तादिनो’’ति॥</p>

<p rend="centre">… सिरिवड्ढो थेरो…।</p>

<p rend="subhead">२. खदिरवनियत्थेरगाथा</p>

<p rend="hangnum" n="42"><hi rend="paranum">४२</hi><hi rend="dot">.</hi></p>

<p rend="gatha1"> ‘‘चाले <pb ed="V" n="0.0171"/> उपचाले सीसूपचाले ( ) <note>(चाला उपचाला, सीसूपचाला) (क॰)</note> पतिस्सता <note>पटिस्सतिका (स्या॰ क॰)</note> नु खो विहरथ।</p>

<p rend="gathalast">आगतो वो वालं विय वेधी’’ति॥</p>

<p rend="centre">… खदिरवनियो थेरो…।</p>

<p rend="subhead">३. सुमङ्गलत्थेरगाथा</p>

<p rend="hangnum" n="43"><hi rend="paranum">४३</hi><hi rend="dot">.</hi></p>

<p rend="gatha1"> ‘‘सुमुत्तिको सुमुत्तिको साहु, सुमुत्तिकोम्हि तीहि खुज्‍जकेहि।</p>

<p rend="gathalast">असितासु मया नङ्गलासु, मया खुद्दकुद्दालासु मया॥</p>

<p rend="gatha1">यदिपि इधमेव इधमेव, अथ वापि अलमेव अलमेव।</p>

<p rend="gathalast">झाय सुमङ्गल झाय सुमङ्गल, अप्पमत्तो विहर सुमङ्गला’’ति॥</p>

<p rend="centre">… सुमङ्गलो थेरो…।</p>

<p rend="subhead">४. सानुत्थेरगाथा</p>

<p rend="hangnum" n="44"><hi rend="paranum">४४</hi><hi rend="dot">.</hi></p>

<p rend="gatha1"> <note>सं॰ नि॰ १.२३९</note> ‘‘मतं वा अम्म रोदन्ति, यो वा जीवं न दिस्सति।</p>

<p rend="gathalast">जीवन्तं मं अम्म पस्सन्ती, कस्मा मं अम्म रोदसी’’ति॥</p>

<p rend="centre">… सानुत्थेरो…।</p>

<p rend="subhead">५. रमणीयविहारित्थेरगाथा</p>

<p rend="hangnum" n="45"><hi rend="paranum">४५</hi><hi rend="dot">.</hi></p>

<p rend="gatha1"> ‘‘यथापि <pb ed="M" n="0.0230"/> भद्दो आजञ्‍ञो, खलित्वा पतितिट्ठति।</p>

<p rend="gathalast">एवं <pb ed="T" n="0.0271"/> दस्सनसम्पन्‍नं, सम्मासम्बुद्धसावक’’न्ति॥</p>

<p rend="centre">… रमणीयविहारित्थेरो…।</p>

<p rend="subhead">६. समिद्धित्थेरगाथा</p>

<p rend="hangnum" n="46"><hi rend="paranum">४६</hi><hi rend="dot">.</hi></p>

<p rend="gatha1"> ‘‘सद्धायाहं पब्बजितो, अगारस्मानगारियं।</p>

<p rend="gatha2"><hi rend="bold">सति पञ्‍ञा</hi> च मे वुड्ढा, चित्तञ्‍च सुसमाहितं।</p>

<p rend="gathalast">कामं करस्सु रूपानि, नेव मं ब्याधयिस्ससी’’ति <note>बाधयिस्ससीति (सी॰), ब्याथयिस्ससीति (?)</note>॥</p>

<p rend="centre">… समिद्धित्थेरो…।</p>

<p rend="subhead">७. उज्‍जयत्थेरगाथा</p>

<p rend="hangnum" n="47"><hi rend="paranum">४७</hi><hi rend="dot">.</hi></p>

<p rend="gatha1"> ‘‘नमो <pb ed="V" n="0.0172"/><pb ed="P" n="0.0008"/> ते बुद्ध वीरत्थु, विप्पमुत्तोसि सब्बधि।</p>

<p rend="gathalast">तुय्हापदाने विहरं, विहरामि अनासवो’’ति॥</p>

<p rend="centre">… उज्‍जयो थेरो…।</p>

<p rend="subhead">८. सञ्‍जयत्थेरगाथा</p>

<p rend="hangnum" n="48"><hi rend="paranum">४८</hi><hi rend="dot">.</hi></p>

<p rend="gatha1"> ‘‘यतो अहं पब्बजितो, अगारस्मानगारियं।</p>

<p rend="gathalast">नाभिजानामि सङ्कप्पं, अनरियं दोससंहित’’न्ति॥</p>

<p rend="centre">… सञ्‍जयो थेरो…।</p>

<p rend="subhead">९. रामणेय्यकत्थेरगाथा</p>

<p rend="hangnum" n="49"><hi rend="paranum">४९</hi><hi rend="dot">.</hi></p>

<p rend="gatha1"> ‘‘चिहचिहाभिनदिते <note>विहविहाभिनदिते (सी॰ स्या॰)</note>, सिप्पिकाभिरुतेहि च।</p>

<p rend="gathalast">न मे तं फन्दति चित्तं, एकत्तनिरतं हि मे’’ति॥</p>

<p rend="centre">… रामणेय्यको थेरो…।</p>

<p rend="subhead">१०. विमलत्थेरगाथा</p>

<p rend="hangnum" n="50"><hi rend="paranum">५०</hi><hi rend="dot">.</hi></p>

<p rend="gatha1"> ‘‘धरणी <pb ed="M" n="0.0231"/> च सिञ्‍चति वाति, मालुतो विज्‍जुता चरति नभे।</p>

<p rend="gathalast">उपसमन्ति वितक्‍का, चित्तं सुसमाहितं ममा’’ति॥</p>

<p rend="centre">… विमलो थेरो…।</p>

<p rend="centre">वग्गो पञ्‍चमो निट्ठितो।</p>

<p rend="bodytext">तस्सुद्दानं –</p>

<p rend="gatha1">सिरीवड्ढो रेवतो थेरो, सुमङ्गलो सानुसव्हयो<pb ed="T" n="0.0272"/>।</p>

<p rend="gatha2">रमणीयविहारी च, समिद्धिउज्‍जयसञ्‍जया।</p>

<p rend="gathalast">रामणेय्यो च सो थेरो, विमलो च रणञ्‍जहोति॥</p>

<p rend="title">६. छट्ठवग्गो</p>

<p rend="subhead">१. गोधिकत्थेरगाथा</p>

<p rend="hangnum" n="51"><hi rend="paranum">५१</hi><hi rend="dot">.</hi></p>

<p rend="gatha1"> ‘‘वस्सति <pb ed="V" n="0.0173"/> देवो यथा सुगीतं, छन्‍ना मे कुटिका सुखा निवाता।</p>

<p rend="gathalast">चित्तं सुसमाहितञ्‍च मय्हं, अथ चे पत्थयसि पवस्स देवा’’ति॥</p>

<p rend="centre">… गोधिको थेरो…।</p>

<p rend="subhead">२. सुबाहुत्थेरगाथा</p>

<p rend="hangnum" n="52"><hi rend="paranum">५२</hi><hi rend="dot">.</hi></p>

<p rend="gatha1"> ‘‘वस्सति देवो यथा सुगीतं, छन्‍ना मे कुटिका सुखा निवाता।</p>

<p rend="gathalast"><hi rend="bold">चित्तं सुसमाहितञ्‍च काये,</hi> अथ चे पत्थयसि पवस्स देवा’’ति॥</p>

<p rend="centre">… सुबाहुत्थेरो…।</p>

<p rend="subhead">३. वल्‍लियत्थेरगाथा</p>

<p rend="hangnum" n="53"><hi rend="paranum">५३</hi><hi rend="dot">.</hi></p>

<p rend="gatha1"> ‘‘वस्सति देवो यथा सुगीतं, छन्‍ना मे कुटिका सुखा निवाता।</p>

<p rend="gathalast">तस्सं विहरामि अप्पमत्तो, अथ चे पत्थयसि पवस्स देवा’’ति॥</p>

<p rend="centre">… वल्‍लियो थेरो…।</p>

<p rend="subhead">४. उत्तियत्थेरगाथा</p>

<p rend="hangnum" n="54"><hi rend="paranum">५४</hi><hi rend="dot">.</hi></p>

<p rend="gatha1"> ‘‘वस्सति <pb ed="M" n="0.0232"/><pb ed="P" n="0.0009"/> देवो यथा सुगीतं, छन्‍ना मे कुटिका सुखा निवाता।</p>

<p rend="gathalast">तस्सं विहरामि अदुतियो, अथ चे पत्थयसि पवस्स देवा’’ति॥</p>

<p rend="centre">… उत्तियो थेरो…।</p>

<p rend="subhead">५. अञ्‍जनवनियत्थेरगाथा</p>

<p rend="hangnum" n="55"><hi rend="paranum">५५</hi><hi rend="dot">.</hi></p>

<p rend="gatha1"> ‘‘आसन्दिं <pb ed="T" n="0.0273"/> कुटिकं कत्वा, ओगय्ह अञ्‍जनं वनं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… अञ्‍जनवनियो थेरो…।</p>

<p rend="subhead">६. कुटिविहारित्थेरगाथा</p>

<p rend="hangnum" n="56"><hi rend="paranum">५६</hi><hi rend="dot">.</hi></p>

<p rend="gatha1"> ‘‘को <pb ed="V" n="0.0174"/> कुटिकायं भिक्खु कुटिकायं, वीतरागो सुसमाहितचित्तो।</p>

<p rend="gathalast">एवं जानाहि आवुसो, अमोघा ते कुटिका कता’’ति॥</p>

<p rend="centre">… कुटिविहारित्थेरो…।</p>

<p rend="subhead">७. दुतियकुटिविहारित्थेरगाथा</p>

<p rend="hangnum" n="57"><hi rend="paranum">५७</hi><hi rend="dot">.</hi></p>

<p rend="gatha1"> ‘‘अयमाहु पुराणिया कुटि, अञ्‍ञं पत्थयसे नवं कुटिं।</p>

<p rend="gathalast">आसं कुटिया विराजय, दुक्खा भिक्खु पुन नवा कुटी’’ति॥</p>

<p rend="centre">… दुतियकुटिविहारित्थेरो…।</p>

<p rend="subhead">८. रमणीयकुटिकत्थेरगाथा</p>

<p rend="hangnum" n="58"><hi rend="paranum">५८</hi><hi rend="dot">.</hi></p>

<p rend="gatha1"> ‘‘रमणीया मे कुटिका, सद्धादेय्या मनोरमा।</p>

<p rend="gathalast">न मे अत्थो कुमारीहि, येसं अत्थो तहिं गच्छथ नारियो’’ति॥</p>

<p rend="centre">… रमणीयकुटिको थेरो…।</p>

<p rend="subhead">९. कोसलविहारित्थेरगाथा</p>

<p rend="hangnum" n="59"><hi rend="paranum">५९</hi><hi rend="dot">.</hi></p>

<p rend="gatha1"> ‘‘सद्धायाहं <pb ed="M" n="0.0233"/> पब्बजितो, अरञ्‍ञे मे कुटिका कता।</p>

<p rend="gathalast">अप्पमत्तो च आतापी, सम्पजानो पतिस्सतो’’ति <note>पटिस्सतोति (क॰)</note>॥</p>

<p rend="centre">… कोसलविहारित्थेरो…।</p>

<p rend="subhead">१०. सीवलित्थेरगाथा</p>

<p rend="hangnum" n="60"><hi rend="paranum">६०</hi><hi rend="dot">.</hi></p>

<p rend="gatha1"> ‘‘ते मे इज्झिंसु सङ्कप्पा, यदत्थो पाविसिं कुटिं।</p>

<p rend="gathalast">विज्‍जाविमुत्तिं पच्‍चेसं, मानानुसयमुज्‍जह’’न्ति॥</p>

<p rend="centre">… सीवलित्थेरो…।</p>

<p rend="centre">वग्गो छट्ठो निट्ठितो।</p>

<p rend="bodytext">तस्सुद्दानं –</p>

<p rend="gatha1">गोधिको <pb ed="T" n="0.0274"/> च सुबाहु च, वल्‍लियो उत्तियो इसि।</p>

<p rend="gatha2">अञ्‍जनवनियो थेरो, दुवे कुटिविहारिनो।</p>

<p rend="gathalast">रमणीयकुटिको च, कोसलव्हयसीवलीति॥</p>

<p rend="title">७. सत्तमवग्गो</p>

<p rend="subhead">१. वप्पत्थेरगाथा</p>

<p rend="hangnum" n="61"><hi rend="paranum">६१</hi><hi rend="dot">.</hi></p>

<p rend="gatha1"> ‘‘पस्सति <pb ed="V" n="0.0175"/> पस्सो पस्सन्तं, अपस्सन्तञ्‍च पस्सति।</p>

<p rend="gathalast">अपस्सन्तो अपस्सन्तं, पस्सन्तञ्‍च न पस्सती’’ति॥</p>

<p rend="centre">… वप्पो थेरो…।</p>

<p rend="subhead">२. वज्‍जिपुत्तत्थेरगाथा</p>

<p rend="hangnum" n="62"><hi rend="paranum">६२</hi><hi rend="dot">.</hi></p>

<p rend="gatha1"> ‘‘एकका <pb ed="P" n="0.0010"/> मयं अरञ्‍ञे विहराम, अपविद्धंव वनस्मिं दारुकं।</p>

<p rend="gathalast">तस्स मे बहुका पिहयन्ति, नेरयिका विय सग्गगामिन’’न्ति॥</p>

<p rend="centre">… वज्‍जिपुत्तो थेरो…।</p>

<p rend="subhead">३. पक्खत्थेरगाथा</p>

<p rend="hangnum" n="63"><hi rend="paranum">६३</hi><hi rend="dot">.</hi></p>

<p rend="gatha1"> ‘‘चुता <pb ed="M" n="0.0234"/> पतन्ति पतिता, गिद्धा च पुनरागता।</p>

<p rend="gathalast">कतं किच्‍चं रतं रम्मं, सुखेनन्वागतं सुख’’न्ति॥</p>

<p rend="centre">… पक्खो थेरो…।</p>

<p rend="subhead">४. विमलकोण्डञ्‍ञत्थेरगाथा</p>

<p rend="hangnum" n="64"><hi rend="paranum">६४</hi><hi rend="dot">.</hi></p>

<p rend="gatha1"> ‘‘दुमव्हयाय उप्पन्‍नो, जातो पण्डरकेतुना।</p>

<p rend="gathalast">केतुहा <pb ed="T" n="0.0275"/> केतुनायेव, महाकेतुं पधंसयी’’ति॥</p>

<p rend="centre">… विमलकोण्डञ्‍ञो थेरो…।</p>

<p rend="subhead">५. उक्खेपकतवच्छत्थेरगाथा</p>

<p rend="hangnum" n="65"><hi rend="paranum">६५</hi><hi rend="dot">.</hi></p>

<p rend="gatha1"> ‘‘उक्खेपकतवच्छस्स, सङ्कलितं बहूहि वस्सेहि।</p>

<p rend="gathalast">तं भासति गहट्ठानं, सुनिसिन्‍नो उळारपामोज्‍जो’’ति॥</p>

<p rend="centre">… उक्खेपकतवच्छो थेरो…।</p>

<p rend="subhead">६. मेघियत्थेरगाथा</p>

<p rend="hangnum" n="66"><hi rend="paranum">६६</hi><hi rend="dot">.</hi></p>

<p rend="gatha1"> ‘‘अनुसासि <pb ed="V" n="0.0176"/> महावीरो, सब्बधम्मान पारगू।</p>

<p rend="gatha2">तस्साहं धम्मं सुत्वान, विहासिं सन्तिके सतो।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… मेघियो थेरो…।</p>

<p rend="subhead">७. एकधम्मसवनीयत्थेरगाथा</p>

<p rend="hangnum" n="67"><hi rend="paranum">६७</hi><hi rend="dot">.</hi></p>

<p rend="gatha1"> ‘‘किलेसा झापिता मय्हं, भवा सब्बे समूहता।</p>

<p rend="gathalast">विक्खीणो जातिसंसारो, नत्थि दानि पुनब्भवो’’ति॥</p>

<p rend="centre">… एकधम्मसवनीयो थेरो…।</p>

<p rend="subhead">८. एकुदानियत्थेरगाथा</p>

<p rend="hangnum" n="68"><hi rend="paranum">६८</hi><hi rend="dot">.</hi></p>

<p rend="gatha1"> <note>उदा॰ ३७; पाचि॰ १५३</note> ‘‘अधिचेतसो अप्पमज्‍जतो, मुनिनो मोनपथेसु सिक्खतो।</p>

<p rend="gathalast">सोका न भवन्ति तादिनो, उपसन्तस्स सदा सतीमतो’’ति॥</p>

<p rend="centre">… एकुदानियो थेरो…।</p>

<p rend="subhead">९. छन्‍नत्थेरगाथा</p>

<p rend="hangnum" n="69"><hi rend="paranum">६९</hi><hi rend="dot">.</hi></p>

<p rend="gatha1"> ‘‘सुत्वान <pb ed="M" n="0.0235"/> धम्मं महतो महारसं, सब्बञ्‍ञुतञ्‍ञाणवरेन देसितं।</p>

<p rend="gathalast">मग्गं पपज्‍जिं <note>पपज्‍जं (क॰)</note> अमतस्स पत्तिया, सो योगक्खेमस्स पथस्स कोविदो’’ति॥</p>

<p rend="centre">… छन्‍नो थेरो…।</p>

<p rend="subhead">१०. पुण्णत्थेरगाथा</p>

<p rend="hangnum" n="70"><hi rend="paranum">७०</hi><hi rend="dot">.</hi></p>

<p rend="gatha1"> ‘‘सीलमेव <pb ed="T" n="0.0276"/><pb ed="P" n="0.0011"/> इध अग्गं, पञ्‍ञवा पन उत्तमो।</p>

<p rend="gathalast">मनुस्सेसु च देवेसु, सीलपञ्‍ञाणतो जय’’न्ति॥</p>

<p rend="centre">… पुण्णो थेरो…।</p>

<p rend="centre">वग्गो सत्तमो निट्ठितो।</p>

<p rend="bodytext">तस्सुद्दानं <pb ed="V" n="0.0177"/> –</p>

<p rend="gatha1">वप्पो च वज्‍जिपुत्तो च, पक्खो विमलकोण्डञ्‍ञो।</p>

<p rend="gatha2">उक्खेपकतवच्छो च, मेघियो एकधम्मिको।</p>

<p rend="gathalast">एकुदानियछन्‍ना च, पुण्णत्थेरो महब्बलोति॥</p>

<p rend="title">८. अट्ठमवग्गो</p>

<p rend="subhead">१. वच्छपालत्थेरगाथा</p>

<p rend="hangnum" n="71"><hi rend="paranum">७१</hi><hi rend="dot">.</hi></p>

<p rend="gatha1"> ‘‘सुसुखुमनिपुणत्थदस्सिना, मतिकुसलेन निवातवुत्तिना।</p>

<p rend="gathalast">संसेवितवुद्धसीलिना <note>संसेवितबुद्धसीलिना (क॰)</note>, निब्बानं न हि तेन दुल्‍लभ’’न्ति॥</p>

<p rend="centre">… वच्छपालो थेरो…।</p>

<p rend="subhead">२. आतुमत्थेरगाथा</p>

<p rend="hangnum" n="72"><hi rend="paranum">७२</hi><hi rend="dot">.</hi></p>

<p rend="gatha1"> ‘‘यथा <pb ed="M" n="0.0236"/> कळीरो सुसु वड्ढितग्गो, दुन्‍निक्खमो होति पसाखजातो।</p>

<p rend="gathalast">एवं अहं भरियायानिताय, अनुमञ्‍ञं <pb ed="T" n="0.0277"/> मं पब्बजितोम्हि दानी’’ति॥</p>

<p rend="centre">… आतुमो थेरो…।</p>

<p rend="subhead">३. माणवत्थेरगाथा</p>

<p rend="hangnum" n="73"><hi rend="paranum">७३</hi><hi rend="dot">.</hi></p>

<p rend="gatha1"> ‘‘जिण्णञ्‍च दिस्वा दुखितञ्‍च ब्याधितं, मतञ्‍च दिस्वा गतमायुसङ्खयं।</p>

<p rend="gathalast">ततो अहं निक्खमितून पब्बजिं, पहाय कामानि मनोरमानी’’ति॥</p>

<p rend="centre">… माणवो थेरो…।</p>

<p rend="subhead">४. सुयामनत्थेरगाथा</p>

<p rend="hangnum" n="74"><hi rend="paranum">७४</hi><hi rend="dot">.</hi></p>

<p rend="gatha1"> ‘‘कामच्छन्दो च ब्यापादो, थिनमिद्धञ्‍च <note>थीनमिद्धञ्‍च (सी॰ स्या॰)</note> भिक्खुनो।</p>

<p rend="gathalast">उद्धच्‍चं विचिकिच्छा च, सब्बसोव न विज्‍जती’’ति॥</p>

<p rend="centre">… सुयामनो थेरो…।</p>

<p rend="subhead">५. सुसारदत्थेरगाथा</p>

<p rend="hangnum" n="75"><hi rend="paranum">७५</hi><hi rend="dot">.</hi></p>

<p rend="gatha1"> ‘‘साधु सुविहितान दस्सनं, कङ्खा छिज्‍जति बुद्धि वड्ढति।</p>

<p rend="gathalast">बालम्पि करोन्ति पण्डितं, तस्मा साधु सतं समागमो’’ति॥</p>

<p rend="centre">… सुसारदो थेरो…।</p>

<p rend="subhead">६. पियञ्‍जहत्थेरगाथा</p>

<p rend="hangnum" n="76"><hi rend="paranum">७६</hi><hi rend="dot">.</hi></p>

<p rend="gatha1"> ‘‘उप्पतन्तेसु <pb ed="V" n="0.0178"/> निपते, निपतन्तेसु उप्पते।</p>

<p rend="gathalast">वसे अवसमानेसु, रममानेसु नो रमे’’ति॥</p>

<p rend="centre">… पियञ्‍जहो थेरो…।</p>

<p rend="subhead">७. हत्थारोहपुत्तत्थेरगाथा</p>

<p rend="hangnum" n="77"><hi rend="paranum">७७</hi><hi rend="dot">.</hi></p>

<p rend="gatha1"> ‘‘इदं <pb ed="M" n="0.0237"/><pb ed="P" n="0.0012"/> पुरे चित्तमचारि चारिकं, येनिच्छकं यत्थकामं यथासुखं।</p>

<p rend="gathalast">तदज्‍जहं निग्गहेस्सामि योनिसो, हत्थिप्पभिन्‍नं विय अङ्कुसग्गहो’’ति॥</p>

<p rend="centre">… हत्थारोहपुत्तो थेरो…।</p>

<p rend="subhead">८. मेण्डसिरत्थेरगाथा</p>

<p rend="hangnum" n="78"><hi rend="paranum">७८</hi><hi rend="dot">.</hi></p>

<p rend="gatha1"> ‘‘अनेकजातिसंसारं<pb ed="T" n="0.0278"/>, सन्धाविस्सं अनिब्बिसं।</p>

<p rend="gathalast">तस्स मे दुक्खजातस्स, दुक्खक्खन्धो अपरद्धो’’ति॥</p>

<p rend="centre">… मेण्डसिरो थेरो…।</p>

<p rend="subhead">९. रक्खितत्थेरगाथा</p>

<p rend="hangnum" n="79"><hi rend="paranum">७९</hi><hi rend="dot">.</hi></p>

<p rend="gatha1"> ‘‘सब्बो रागो पहीनो मे, सब्बो दोसो समूहतो।</p>

<p rend="gathalast">सब्बो मे विगतो मोहो, सीतिभूतोस्मि निब्बुतो’’ति॥</p>

<p rend="centre">… रक्खितो थेरो…।</p>

<p rend="subhead">१०. उग्गत्थेरगाथा</p>

<p rend="hangnum" n="80"><hi rend="paranum">८०</hi><hi rend="dot">.</hi></p>

<p rend="gatha1"> ‘‘यं <pb ed="M" n="0.0238"/> मया पकतं कम्मं, अप्पं वा यदि वा बहुं।</p>

<p rend="gathalast">सब्बमेतं परिक्खीणं, नत्थि दानि पुनब्भवो’’ति॥</p>

<p rend="centre">… उग्गो थेरो…।</p>

<p rend="centre">वग्गो अट्ठमो निट्ठितो।</p>

<p rend="bodytext">तस्सुद्दानं –</p>

<p rend="gatha1">वच्छपालो च यो थेरो, आतुमो माणवो इसि।</p>

<p rend="gatha2">सुयामनो सुसारदो, थेरो यो च पियञ्‍जहो।</p>

<p rend="gathalast">आरोहपुत्तो मेण्डसिरो, रक्खितो उग्गसव्हयोति॥</p>

<p rend="title">९. नवमवग्गो</p>

<p rend="subhead">१. समितिगुत्तत्थेरगाथा</p>

<p rend="hangnum" n="81"><hi rend="paranum">८१</hi><hi rend="dot">.</hi></p>

<p rend="gatha1"> ‘‘यं <pb ed="V" n="0.0179"/> मया पकतं पापं, पुब्बे अञ्‍ञासु जातिसु।</p>

<p rend="gathalast">इधेव तं वेदनीयं, वत्थु अञ्‍ञं न विज्‍जती’’ति॥</p>

<p rend="centre">… समितिगुत्तो थेरो…।</p>

<p rend="subhead">२. कस्सपत्थेरगाथा</p>

<p rend="hangnum" n="82"><hi rend="paranum">८२</hi><hi rend="dot">.</hi></p>

<p rend="gatha1"> ‘‘येन <pb ed="T" n="0.0279"/> येन सुभिक्खानि, सिवानि अभयानि च।</p>

<p rend="gathalast">तेन पुत्तक गच्छस्सु, मा सोकापहतो भवा’’ति॥</p>

<p rend="centre">… कस्सपो थेरो…।</p>

<p rend="subhead">३. सीहत्थेरगाथा</p>

<p rend="hangnum" n="83"><hi rend="paranum">८३</hi><hi rend="dot">.</hi></p>

<p rend="gatha1"> ‘‘सीहप्पमत्तो विहर, रत्तिन्दिवमतन्दितो।</p>

<p rend="gathalast">भावेहि कुसलं धम्मं, जह सीघं समुस्सय’’न्ति॥</p>

<p rend="centre">… सीहो थेरो…।</p>

<p rend="subhead">४. नीतत्थेरगाथा</p>

<p rend="hangnum" n="84"><hi rend="paranum">८४</hi><hi rend="dot">.</hi></p>

<p rend="gatha1"> ‘‘सब्बरत्तिं <pb ed="P" n="0.0013"/> सुपित्वान, दिवा सङ्गणिके रतो।</p>

<p rend="gathalast">कुदास्सु नाम दुम्मेधो, दुक्खस्सन्तं करिस्सती’’ति॥</p>

<p rend="centre">… नीतो थेरो…।</p>

<p rend="subhead">५. सुनागत्थेरगाथा</p>

<p rend="hangnum" n="85"><hi rend="paranum">८५</hi><hi rend="dot">.</hi></p>

<p rend="gatha1"> ‘‘चित्तनिमित्तस्स कोविदो, पविवेकरसं विजानिय।</p>

<p rend="gathalast">झायं निपको पतिस्सतो, अधिगच्छेय्य सुखं निरामिस’’न्ति॥</p>

<p rend="centre">… सुनागो थेरो…।</p>

<p rend="subhead">६. नागितत्थेरगाथा</p>

<p rend="hangnum" n="86"><hi rend="paranum">८६</hi><hi rend="dot">.</hi></p>

<p rend="gatha1"> ‘‘इतो <pb ed="V" n="0.0180"/> बहिद्धा पुथु अञ्‍ञवादिनं, मग्गो न निब्बानगमो यथा अयं।</p>

<p rend="gathalast">इतिस्सु सङ्घं भगवानुसासति, सत्था सयं पाणितलेव दस्सय’’न्ति॥</p>

<p rend="centre">… नागितो थेरो…।</p>

<p rend="subhead">७. पविट्ठत्थेरगाथा</p>

<p rend="hangnum" n="87"><hi rend="paranum">८७</hi><hi rend="dot">.</hi></p>

<p rend="gatha1"> ‘‘खन्धा <pb ed="M" n="0.0239"/> दिट्ठा यथाभूतं, भवा सब्बे पदालिता।</p>

<p rend="gathalast">विक्खीणो जातिसंसारो, नत्थि दानि पुनब्भवो’’ति॥</p>

<p rend="centre">… पविट्ठो थेरो…।</p>

<p rend="subhead">८. अज्‍जुनत्थेरगाथा</p>

<p rend="hangnum" n="88"><hi rend="paranum">८८</hi><hi rend="dot">.</hi></p>

<p rend="gatha1"> ‘‘असक्खिं <pb ed="T" n="0.0280"/> वत अत्तानं, उद्धातुं उदका थलं।</p>

<p rend="gathalast">वुय्हमानो महोघेव, सच्‍चानि पटिविज्झह’’न्ति॥</p>

<p rend="centre">… अज्‍जुनो थेरो…।</p>

<p rend="subhead">९. (पठम)-देवसभत्थेरगाथा</p>

<p rend="hangnum" n="89"><hi rend="paranum">८९</hi><hi rend="dot">.</hi></p>

<p rend="gatha1"> ‘‘उत्तिण्णा पङ्कपलिपा, पाताला परिवज्‍जिता।</p>

<p rend="gathalast">मुत्तो ओघा च गन्था च, सब्बे माना विसंहता’’ति॥</p>

<p rend="centre">… देवसभो थेरो…।</p>

<p rend="subhead">१०. सामिदत्तत्थेरगाथा</p>

<p rend="hangnum" n="90"><hi rend="paranum">९०</hi><hi rend="dot">.</hi></p>

<p rend="gatha1"> ‘‘पञ्‍चक्खन्धा परिञ्‍ञाता, तिट्ठन्ति छिन्‍नमूलका।</p>

<p rend="gathalast">विक्खीणो जातिसंसारो, नत्थि दानि पुनब्भवो’’ति॥</p>

<p rend="centre">… सामिदत्तो थेरो…।</p>

<p rend="centre">वग्गो नवमो निट्ठितो।</p>

<p rend="bodytext">तस्सुद्दानं –</p>

<p rend="gatha1">थेरो समितिगुत्तो च, कस्सपो सीहसव्हयो।</p>

<p rend="gatha2">नीतो सुनागो नागितो, पविट्ठो अज्‍जुनो इसि।</p>

<p rend="gathalast">देवसभो च यो थेरो, सामिदत्तो महब्बलोति॥</p>

<p rend="title">१०. दसमवग्गो</p>

<p rend="subhead">१. परिपुण्णकत्थेरगाथा</p>

<p rend="hangnum" n="91"><hi rend="paranum">९१</hi><hi rend="dot">.</hi></p>

<p rend="gatha1"> ‘‘न <pb ed="V" n="0.0181"/> तथा मतं सतरसं, सुधन्‍नं यं मयज्‍ज परिभुत्तं।</p>

<p rend="gathalast">अपरिमितदस्सिना गोतमेन, बुद्धेन देसितो धम्मो’’ति॥</p>

<p rend="centre">… परिपुण्णको थेरो…।</p>

<p rend="subhead">२. विजयत्थेरगाथा</p>

<p rend="hangnum" n="92"><hi rend="paranum">९२</hi><hi rend="dot">.</hi></p>

<p rend="gatha1"> ‘‘यस्सासवा <pb ed="T" n="0.0281"/><pb ed="M" n="0.0240"/><pb ed="P" n="0.0014"/> परिक्खीणा, आहारे च अनिस्सितो।</p>

<p rend="gatha2">सुञ्‍ञता अनिमित्तो च, विमोक्खो यस्स गोचरो।</p>

<p rend="gathalast">आकासेव सकुन्तानं, पदं तस्स दुरन्‍नय’’न्ति॥</p>

<p rend="centre">… विजयो थेरो…।</p>

<p rend="subhead">३. एरकत्थेरगाथा</p>

<p rend="hangnum" n="93"><hi rend="paranum">९३</hi><hi rend="dot">.</hi></p>

<p rend="gatha1"> ‘‘दुक्खा कामा एरक, न सुखा कामा एरक।</p>

<p rend="gatha2">यो कामे कामयति, दुक्खं सो कामयति एरक।</p>

<p rend="gathalast">यो कामे न कामयति, दुक्खं सो न कामयति एरका’’ति॥</p>

<p rend="centre">… एरको थेरो…।</p>

<p rend="subhead">४. मेत्तजित्थेरगाथा</p>

<p rend="hangnum" n="94"><hi rend="paranum">९४</hi><hi rend="dot">.</hi></p>

<p rend="gatha1"> ‘‘नमो हि तस्स भगवतो, सक्यपुत्तस्स सिरीमतो।</p>

<p rend="gathalast">तेनायं अग्गप्पत्तेन, अग्गधम्मो <note>अग्गो धम्मो (सी॰)</note> सुदेसितो’’ति॥</p>

<p rend="centre">… मेत्तजि थेरो…।</p>

<p rend="subhead">५. चक्खुपालत्थेरगाथा</p>

<p rend="hangnum" n="95"><hi rend="paranum">९५</hi><hi rend="dot">.</hi></p>

<p rend="gatha1"> ‘‘अन्धोहं हतनेत्तोस्मि, कन्तारद्धानपक्खन्दो <note>पक्खन्‍नो (सी॰), पक्‍कन्तो (स्या॰ सी॰ अट्ठ॰)</note>।</p>

<p rend="gathalast">सयमानोपि गच्छिस्सं, न सहायेन पापेना’’ति॥</p>

<p rend="centre">… चक्खुपालो थेरो…।</p>

<p rend="subhead">६. खण्डसुमनत्थेरगाथा</p>

<p rend="hangnum" n="96"><hi rend="paranum">९६</hi><hi rend="dot">.</hi></p>

<p rend="gatha1"> ‘‘एकपुप्फं <pb ed="V" n="0.0182"/> चजित्वान, असीति <note>असीतिं (सी॰)</note> वस्सकोटियो।</p>

<p rend="gathalast">सग्गेसु परिचारेत्वा, सेसकेनम्हि निब्बुतो’’ति॥</p>

<p rend="centre">… खण्डसुमनो थेरो…।</p>

<p rend="subhead">७. तिस्सत्थेरगाथा</p>

<p rend="hangnum" n="97"><hi rend="paranum">९७</hi><hi rend="dot">.</hi></p>

<p rend="gatha1"> ‘‘हित्वा सतपलं कंसं, सोवण्णं सतराजिकं।</p>

<p rend="gathalast">अग्गहिं मत्तिकापत्तं, इदं दुतियाभिसेचन’’न्ति॥</p>

<p rend="centre">… तिस्सो थेरो…।</p>

<p rend="subhead">८. अभयत्थेरगाथा</p>

<p rend="hangnum" n="98"><hi rend="paranum">९८</hi><hi rend="dot">.</hi></p>

<p rend="gatha1"> ‘‘रूपं <pb ed="T" n="0.0282"/><pb ed="M" n="0.0241"/> दिस्वा सति मुट्ठा, पियं निमित्तं मनसिकरोतो।</p>

<p rend="gatha2">सारत्तचित्तो वेदेति, तञ्‍च अज्झोस तिट्ठति।</p>

<p rend="gathalast">तस्स वड्ढन्ति आसवा, भवमूलोपगामिनो’’ति <note>भवमूला भवगामिनोति (सी॰ क॰)</note>॥</p>

<p rend="centre">… अभयो थेरो…।</p>

<p rend="subhead">९. उत्तियत्थेरगाथा</p>

<p rend="hangnum" n="99"><hi rend="paranum">९९</hi><hi rend="dot">.</hi></p>

<p rend="gatha1"> ‘‘सद्दं सुत्वा सति मुट्ठा, पियं निमित्तं मनसिकरोतो।</p>

<p rend="gatha2">सारत्तचित्तो वेदेति, तञ्‍च अज्झोस तिट्ठति।</p>

<p rend="gathalast">तस्स वड्ढन्ति आसवा, संसारं उपगामिनो’’ति॥</p>

<p rend="centre">… उत्तियो थेरो…।</p>

<p rend="subhead">१०. (दुतिय)-देवसभत्थेरगाथा</p>

<p rend="hangnum" n="100"><hi rend="paranum">१००</hi><hi rend="dot">.</hi></p>

<p rend="gatha1"> ‘‘सम्मप्पधानसम्पन्‍नो, सतिपट्ठानगोचरो।</p>

<p rend="gathalast">विमुत्तिकुसुमसञ्छन्‍नो, परिनिब्बिस्सत्यनासवो’’ति॥</p>

<p rend="centre">… देवसभो थेरो…।</p>

<p rend="centre">वग्गो दसमो निट्ठितो।</p>

<p rend="bodytext">तस्सुद्दानं –</p>

<p rend="gatha1">परिपुण्णको च विजयो, एरको मेत्तजी मुनि।</p>

<p rend="gatha2">चक्खुपालो खण्डसुमनो, तिस्सो च अभयो तथा।</p>

<p rend="gathalast">उत्तियो च महापञ्‍ञो, थेरो देवसभोपि चाति॥</p>

<p rend="title">११. एकादसमवग्गो</p>

<p rend="subhead">१. बेलट्ठानिकत्थेरगाथा</p>

<p rend="hangnum" n="101"><hi rend="paranum">१०१</hi><hi rend="dot">.</hi></p>

<p rend="gatha1"> ‘‘हित्वा <pb ed="V" n="0.0183"/><pb ed="P" n="0.0015"/> गिहित्तं अनवोसितत्तो, मुखनङ्गली ओदरिको कुसीतो।</p>

<p rend="gathalast">महावराहोव <pb ed="T" n="0.0283"/> निवापपुट्ठो, पुनप्पुनं गब्भमुपेति मन्दो’’ति॥</p>

<p rend="centre">… बेलट्ठानिको थेरो…।</p>

<p rend="subhead">२. सेतुच्छत्थेरगाथा</p>

<p rend="hangnum" n="102"><hi rend="paranum">१०२</hi><hi rend="dot">.</hi></p>

<p rend="gatha1"> ‘‘मानेन <pb ed="M" n="0.0242"/> वञ्‍चितासे, सङ्खारेसु संकिलिस्समानासे।</p>

<p rend="gathalast">लाभालाभेन मथिता, समाधिं नाधिगच्छन्ती’’ति॥</p>

<p rend="centre">… सेतुच्छो थेरो…।</p>

<p rend="subhead">३. बन्धुरत्थेरगाथा</p>

<p rend="hangnum" n="103"><hi rend="paranum">१०३</hi><hi rend="dot">.</hi></p>

<p rend="gatha1"> ‘‘नाहं एतेन अत्थिको, सुखितो धम्मरसेन तप्पितो।</p>

<p rend="gathalast">पित्वा <note>पीत्वान (सी॰ स्या॰)</note> रसग्गमुत्तमं, न च काहामि विसेन सन्थव’’न्ति॥</p>

<p rend="centre">… बन्धुरो <note>बन्धनो (क॰)</note> थेरो…।</p>

<p rend="subhead">४. खितकत्थेरगाथा</p>

<p rend="hangnum" n="104"><hi rend="paranum">१०४</hi><hi rend="dot">.</hi></p>

<p rend="gatha1"> ‘‘लहुको वत मे कायो, फुट्ठो च पीतिसुखेन विपुलेन।</p>

<p rend="gathalast">तूलमिव एरितं मालुतेन, पिलवतीव मे कायो’’ति॥</p>

<p rend="centre">… खितको थेरो…।</p>

<p rend="subhead">५. मलितवम्भत्थेरगाथा</p>

<p rend="hangnum" n="105"><hi rend="paranum">१०५</hi><hi rend="dot">.</hi></p>

<p rend="gatha1"> ‘‘उक्‍कण्ठितोपि न वसे, रममानोपि पक्‍कमे।</p>

<p rend="gathalast">न त्वेवानत्थसंहितं, वसे वासं विचक्खणो’’ति॥</p>

<p rend="centre">… मलितवम्भो थेरो…।</p>

<p rend="subhead">६. सुहेमन्तत्थेरगाथा</p>

<p rend="hangnum" n="106"><hi rend="paranum">१०६</hi><hi rend="dot">.</hi></p>

<p rend="gatha1"> ‘‘सतलिङ्गस्स <pb ed="V" n="0.0184"/> अत्थस्स, सतलक्खणधारिनो।</p>

<p rend="gathalast">एकङ्गदस्सी दुम्मेधो, सतदस्सी च पण्डितो’’ति॥</p>

<p rend="centre">… सुहेमन्तो थेरो…।</p>

<p rend="subhead">७. धम्मसवत्थेरगाथा</p>

<p rend="hangnum" n="107"><hi rend="paranum">१०७</hi><hi rend="dot">.</hi></p>

<p rend="gatha1"> ‘‘पब्बजिं <pb ed="M" n="0.0243"/> तुलयित्वान, अगारस्मानगारियं।</p>

<p rend="gathalast">तिस्सो <pb ed="T" n="0.0284"/> विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… धम्मसवो थेरो…।</p>

<p rend="subhead">८. धम्मसवपितुत्थेरगाथा</p>

<p rend="hangnum" n="108"><hi rend="paranum">१०८</hi><hi rend="dot">.</hi></p>

<p rend="gatha1"> ‘‘स वीसवस्ससतिको, पब्बजिं अनगारियं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… धम्मसवपितु थेरो…।</p>

<p rend="subhead">९. सङ्घरक्खितत्थेरगाथा</p>

<p rend="hangnum" n="109"><hi rend="paranum">१०९</hi><hi rend="dot">.</hi></p>

<p rend="gatha1"> ‘‘न <pb ed="P" n="0.0016"/> नूनायं परमहितानुकम्पिनो, रहोगतो अनुविगणेति सासनं।</p>

<p rend="gathalast">तथाहयं विहरति पाकतिन्द्रियो, मिगी यथा तरुणजातिका वने’’ति॥</p>

<p rend="centre">… सङ्घरक्खितो थेरो…।</p>

<p rend="subhead">१०. उसभत्थेरगाथा</p>

<p rend="hangnum" n="110"><hi rend="paranum">११०</hi><hi rend="dot">.</hi></p>

<p rend="gatha1"> ‘‘नगा नगग्गेसु सुसंविरूळ्हा, उदग्गमेघेन नवेन सित्ता।</p>

<p rend="gathalast">विवेककामस्स अरञ्‍ञसञ्‍ञिनो, जनेति भिय्यो उसभस्स कल्यत’’न्ति॥</p>

<p rend="centre">… उसभो थेरो…।</p>

<p rend="centre">वग्गो एकादसमो निट्ठितो।</p>

<p rend="bodytext">तस्सुद्दानं –</p>

<p rend="gatha1">बेलट्ठानिको सेतुच्छो, बन्धुरो खितको इसि।</p>

<p rend="gatha2">मलितवम्भो सुहेमन्तो, धम्मसवो धम्मसवपिता।</p>

<p rend="gathalast">सङ्घरक्खितत्थेरो <pb ed="T" n="0.0285"/> च, उसभो च महामुनीति॥</p>

<p rend="title">१२. द्वादसमवग्गो</p>

<p rend="subhead">१. जेन्तत्थेरगाथा</p>

<p rend="hangnum" n="111"><hi rend="paranum">१११</hi><hi rend="dot">.</hi></p>

<p rend="gatha1"> ‘‘दुप्पब्बज्‍जं <pb ed="M" n="0.0244"/><pb ed="V" n="0.0185"/> वे दुरधिवासा गेहा, धम्मो गम्भीरो दुरधिगमा भोगा।</p>

<p rend="gathalast">किच्छा वुत्ति नो इतरीतरेनेव, युत्तं चिन्तेतुं सततमनिच्‍चत’’न्ति॥</p>

<p rend="centre">… जेन्तो थेरो…।</p>

<p rend="subhead">२. वच्छगोत्तत्थेरगाथा</p>

<p rend="hangnum" n="112"><hi rend="paranum">११२</hi><hi rend="dot">.</hi></p>

<p rend="gatha1"> ‘‘तेविज्‍जोहं महाझायी, चेतोसमथकोविदो।</p>

<p rend="gathalast">सदत्थो मे अनुप्पत्तो, कतं बुद्धस्स सासन’’न्ति॥</p>

<p rend="centre">… वच्छगोत्तो थेरो…।</p>

<p rend="subhead">३. वनवच्छत्थेरगाथा</p>

<p rend="hangnum" n="113"><hi rend="paranum">११३</hi><hi rend="dot">.</hi></p>

<p rend="gatha1"> ‘‘अच्छोदिका पुथुसिला,गोनङ्गुलमिगायुता।</p>

<p rend="gathalast">अम्बुसेवालसञ्छन्‍ना, ते सेला रमयन्ति म’’न्ति॥</p>

<p rend="centre">… वनवच्छो थेरो…।</p>

<p rend="subhead">४. अधिमुत्तत्थेरगाथा</p>

<p rend="hangnum" n="114"><hi rend="paranum">११४</hi><hi rend="dot">.</hi></p>

<p rend="gatha1"> ‘‘कायदुट्ठुल्‍लगरुनो, हिय्यमानम्हि <note>हीयमानम्हि (सी॰)</note> जीविते।</p>

<p rend="gathalast">सरीरसुखगिद्धस्स, कुतो समणसाधुता’’ति॥</p>

<p rend="centre">… अधिमुत्तो थेरो…।</p>

<p rend="subhead">५. महानामत्थेरगाथा</p>

<p rend="hangnum" n="115"><hi rend="paranum">११५</hi><hi rend="dot">.</hi></p>

<p rend="gatha1"> ‘‘एसावहिय्यसे पब्बतेन, बहुकुटजसल्‍लकिकेन <note>सल्‍लकितेन (सी॰), सल्‍लरिकेन (स्या॰)</note>।</p>

<p rend="gatha2">नेसादकेन <pb ed="T" n="0.0286"/> गिरिना, यसस्सिना परिच्छदेना’’ति॥</p>

<p rend="centre">… महानामो थेरो…।</p>

<p rend="subhead">६. पारापरियत्थेरगाथा</p>

<p rend="hangnum" n="116"><hi rend="paranum">११६</hi><hi rend="dot">.</hi></p>

<p rend="gatha1"> ‘‘छफस्सायतने <pb ed="M" n="0.0245"/><pb ed="V" n="0.0186"/><pb ed="P" n="0.0017"/> हित्वा, गुत्तद्वारो सुसंवुतो।</p>

<p rend="gathalast">अघमूलं वमित्वान, पत्तो मे आसवक्खयो’’ति॥</p>

<p rend="centre">… पारापरियो <note>पारासरियो (सी॰), पारंपरियो (क॰)</note> थेरो …।</p>

<p rend="subhead">७. यसत्थेरगाथा</p>

<p rend="hangnum" n="117"><hi rend="paranum">११७</hi><hi rend="dot">.</hi></p>

<p rend="gatha1"> ‘‘सुविलित्तो सुवसनो,सब्बाभरणभूसितो।</p>

<p rend="gathalast">तिस्सो विज्‍जा अज्झगमिं, कतं बुद्धस्स सासन’’न्ति॥</p>

<p rend="centre">… यसो थेरो…।</p>

<p rend="subhead">८. किमिलत्थेरगाथा</p>

<p rend="hangnum" n="118"><hi rend="paranum">११८</hi><hi rend="dot">.</hi></p>

<p rend="gatha1"> ‘‘अभिसत्तोव निपतति, वयो रूपं अञ्‍ञमिव तथेव सन्तं।</p>

<p rend="gatha2">तस्सेव सतो अविप्पवसतो, अञ्‍ञस्सेव सरामि अत्तान’’न्ति॥</p>

<p rend="centre">… किमिलो <note>किम्बिलो (सी॰ स्या॰)</note> थेरो…।</p>

<p rend="subhead">९. वज्‍जिपुत्तत्थेरगाथा</p>

<p rend="hangnum" n="119"><hi rend="paranum">११९</hi><hi rend="dot">.</hi></p>

<p rend="gatha1"> ‘‘रुक्खमूलगहनं पसक्‍किय, निब्बानं हदयस्मिं ओपिय।</p>

<p rend="gatha2">झाय गोतम मा च पमादो, किं ते बिळिबिळिका करिस्सती’’ति॥</p>

<p rend="centre">… वज्‍जिपुत्तो थेरो…।</p>

<p rend="subhead">१०. इसिदत्तत्थेरगाथा</p>

<p rend="hangnum" n="120"><hi rend="paranum">१२०</hi><hi rend="dot">.</hi></p>

<p rend="gatha1"> ‘‘पञ्‍चक्खन्धा परिञ्‍ञाता, तिट्ठन्ति छिन्‍नमूलका।</p>

<p rend="gathalast">दुक्खक्खयो <pb ed="T" n="0.0287"/> अनुप्पत्तो,पत्तो मे आसवक्खयो’’ति॥</p>

<p rend="centre">… इसिदत्तो थेरो…।</p>

<p rend="centre">वग्गो द्वादसमो निट्ठितो।</p>

<p rend="bodytext">तस्सुद्दानं <pb ed="V" n="0.0187"/> –</p>

<p rend="gatha1">जेन्तो <pb ed="M" n="0.0246"/> च वच्छगोत्तो च, वच्छो च वनसव्हयो।</p>

<p rend="gatha2">अधिमुत्तो महानामो, पारापरियो यसोपि च।</p>

<p rend="gathalast">किमिलो वज्‍जिपुत्तो च, इसिदत्तो महायसोति॥</p>

<trailer rend="centre">एककनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">वीसुत्तरसतं थेरा, कतकिच्‍चा अनासवा।</p>

<p rend="gathalast">एककेव निपातम्हि, सुसङ्गीता महेसिभीति॥</p>

<div id="kn8_2" n="kn8_2" type="nipata">
<head rend="chapter">२. दुकनिपातो</head>

<p rend="title">१. पठमवग्गो</p>

<p rend="subhead">१. उत्तरत्थेरगाथा</p>

<p rend="hangnum" n="121"><hi rend="paranum">१२१</hi><hi rend="dot">.</hi></p>

<p rend="gatha1"> ‘‘नत्थि <pb ed="M" n="0.0247"/><pb ed="V" n="0.0188"/><pb ed="P" n="0.0018"/> कोचि भवो निच्‍चो, सङ्खारा वापि सस्सता।</p>

<p rend="gathalast">उप्पज्‍जन्ति च ते खन्धा, चवन्ति अपरापरं॥</p>

<p rend="hangnum" n="122"><hi rend="paranum">१२२</hi><hi rend="dot">.</hi></p>

<p rend="gatha1"> ‘‘एतमादीनं ञत्वा, भवेनम्हि अनत्थिको।</p>

<p rend="gathalast">निस्सटो सब्बकामेहि, पत्तो मे आसवक्खयो’’ति॥</p>

<p rend="bodytext">इत्थं सुदं आयस्मा उत्तरो थेरो गाथायो अभासित्थाति।</p>

<p rend="subhead">२. पिण्डोलभारद्वाजत्थेरगाथा</p>

<p rend="hangnum" n="123"><hi rend="paranum">१२३</hi><hi rend="dot">.</hi></p>

<p rend="gatha1"> ‘‘नयिदं <pb ed="T" n="0.0288"/> अनयेन जीवितं, नाहारो हदयस्स सन्तिको।</p>

<p rend="gathalast">आहारट्ठितिको समुस्सयो, इति दिस्वान चरामि एसनं॥</p>

<p rend="hangnum" n="124"><hi rend="paranum">१२४</hi><hi rend="dot">.</hi></p>

<p rend="gatha1"> ‘‘पङ्कोति हि नं पवेदयुं, यायं वन्दनपूजना कुलेसु।</p>

<p rend="gathalast">सुखुमं सल्‍लं दुरुब्बहं, सक्‍कारो कापुरिसेन दुज्‍जहो’’ति॥</p>

<p rend="bodytext">इत्थं सुदं आयस्मा पिण्डोलभारद्वाजो थेरो गाथायो अभासित्थाति।</p>

<p rend="subhead">३. वल्‍लियत्थेरगाथा</p>

<p rend="hangnum" n="125"><hi rend="paranum">१२५</hi><hi rend="dot">.</hi></p>

<p rend="gatha1"> ‘‘मक्‍कटो पञ्‍चद्वारायं, कुटिकायं पसक्‍किय।</p>

<p rend="gathalast">द्वारेन अनुपरियेति, घट्टयन्तो मुहुं मुहुं॥</p>

<p rend="hangnum" n="126"><hi rend="paranum">१२६</hi><hi rend="dot">.</hi></p>

<p rend="gatha1"> ‘‘तिट्ठ मक्‍कट मा धावि, न हि ते तं यथा पुरे।</p>

<p rend="gathalast">निग्गहीतोसि पञ्‍ञाय, नेव दूरं गमिस्सती’’ति॥</p>

<p rend="centre">… वल्‍लियो थेरो…।</p>

<p rend="subhead">४. गङ्गातीरियत्थेरगाथा</p>

<p rend="hangnum" n="127"><hi rend="paranum">१२७</hi><hi rend="dot">.</hi></p>

<p rend="gatha1"> ‘‘तिण्णं <pb ed="M" n="0.0248"/><pb ed="V" n="0.0189"/> मे तालपत्तानं, गङ्गातीरे कुटी कता।</p>

<p rend="gathalast">छवसित्तोव मे पत्तो, पंसुकूलञ्‍च चीवरं॥</p>

<p rend="hangnum" n="128"><hi rend="paranum">१२८</hi><hi rend="dot">.</hi></p>

<p rend="gatha1"> ‘‘द्विन्‍नं अन्तरवस्सानं, एका वाचा मे भासिता।</p>

<p rend="gathalast">ततिये अन्तरवस्सम्हि, तमोखन्धो <note>तमोक्खन्धो (सी॰ स्या॰)</note> पदालितो’’ति॥</p>

<p rend="centre">… गङ्गातीरियो थेरो…।</p>

<p rend="subhead">५. अजिनत्थेरगाथा</p>

<p rend="hangnum" n="129"><hi rend="paranum">१२९</hi><hi rend="dot">.</hi></p>

<p rend="gatha1"> ‘‘अपि चे होति तेविज्‍जो, मच्‍चुहायी अनासवो।</p>

<p rend="gathalast">अप्पञ्‍ञातोति नं बाला, अवजानन्ति अजानता॥</p>

<p rend="hangnum" n="130"><hi rend="paranum">१३०</hi><hi rend="dot">.</hi></p>

<p rend="gatha1"> ‘‘यो <pb ed="P" n="0.0019"/> च खो अन्‍नपानस्स, लाभी होतीध पुग्गलो।</p>

<p rend="gathalast">पापधम्मोपि चे होति, सो नेसं होति सक्‍कतो’’ति॥</p>

<p rend="centre">… अजिनो थेरो…।</p>

<p rend="subhead">६. मेळजिनत्थेरगाथा</p>

<p rend="hangnum" n="131"><hi rend="paranum">१३१</hi><hi rend="dot">.</hi></p>

<p rend="gatha1"> ‘‘यदाहं <pb ed="T" n="0.0289"/> धम्ममस्सोसिं, भासमानस्स सत्थुनो।</p>

<p rend="gathalast">न कङ्खमभिजानामि, सब्बञ्‍ञूअपराजिते॥</p>

<p rend="hangnum" n="132"><hi rend="paranum">१३२</hi><hi rend="dot">.</hi></p>

<p rend="gatha1"> ‘‘सत्थवाहे महावीरे, सारथीनं वरुत्तमे।</p>

<p rend="gathalast">मग्गे पटिपदायं वा, कङ्खा मय्हं न विज्‍जती’’ति॥</p>

<p rend="centre">… मेळजिनो थेरो…।</p>

<p rend="subhead">७. राधत्थेरगाथा</p>

<p rend="hangnum" n="133"><hi rend="paranum">१३३</hi><hi rend="dot">.</hi></p>

<p rend="gatha1"> <note>ध॰ प॰ १३ धम्मपदे</note> ‘‘यथा अगारं दुच्छन्‍नं, वुट्ठी समतिविज्झति।</p>

<p rend="gathalast">एवं अभावितं चित्तं, रागो समतिविज्झति॥</p>

<p rend="hangnum" n="134"><hi rend="paranum">१३४</hi><hi rend="dot">.</hi></p>

<p rend="gatha1"> <note>ध॰ प॰ १४ धम्मपदे</note> ‘‘यथा अगारं सुच्छन्‍नं, वुड्ढी न समतिविज्झति।</p>

<p rend="gathalast">एवं सुभावितं चित्तं, रागो न समतिविज्झती’’ति॥</p>

<p rend="centre">… राधो थेरो…।</p>

<p rend="subhead">८. सुराधत्थेरगाथा</p>

<p rend="hangnum" n="135"><hi rend="paranum">१३५</hi><hi rend="dot">.</hi></p>

<p rend="gatha1"> ‘‘खीणा <pb ed="M" n="0.0249"/><pb ed="V" n="0.0190"/> हि मय्हं जाति, वुसितं जिनसासनं।</p>

<p rend="gathalast">पहीनो जालसङ्खातो, भवनेत्ति समूहता॥</p>

<p rend="hangnum" n="136"><hi rend="paranum">१३६</hi><hi rend="dot">.</hi></p>

<p rend="gatha1"> ‘‘यस्सत्थाय पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, सब्बसंयोजनक्खयो’’ति॥</p>

<p rend="centre">… सुराधो थेरो…।</p>

<p rend="subhead">९. गोतमत्थेरगाथा</p>

<p rend="hangnum" n="137"><hi rend="paranum">१३७</hi><hi rend="dot">.</hi></p>

<p rend="gatha1"> ‘‘सुखं सुपन्ति मुनयो, ये इत्थीसु न बज्झरे।</p>

<p rend="gathalast">सदा वे रक्खितब्बासु, यासु सच्‍चं सुदुल्‍लभं॥</p>

<p rend="hangnum" n="138"><hi rend="paranum">१३८</hi><hi rend="dot">.</hi></p>

<p rend="gatha1"> ‘‘वधं चरिम्ह ते काम, अनणा दानि ते मयं।</p>

<p rend="gathalast">गच्छाम दानि निब्बानं, यत्थ गन्त्वा न सोचती’’ति॥</p>

<p rend="centre">… गोतमो थेरो…।</p>

<p rend="subhead">१०. वसभत्थेरगाथा</p>

<p rend="hangnum" n="139"><hi rend="paranum">१३९</hi><hi rend="dot">.</hi></p>

<p rend="gatha1"> ‘‘पुब्बे <pb ed="T" n="0.0290"/> हनति अत्तानं, पच्छा हनति सो परे।</p>

<p rend="gathalast">सुहतं हन्ति अत्तानं, वीतंसेनेव पक्खिमा॥</p>

<p rend="hangnum" n="140"><hi rend="paranum">१४०</hi><hi rend="dot">.</hi></p>

<p rend="gatha1"> ‘‘न ब्राह्मणो बहिवण्णो, अन्तो वण्णो हि ब्राह्मणो।</p>

<p rend="gathalast">यस्मिं पापानि कम्मानि, स वे कण्हो सुजम्पती’’ति॥</p>

<p rend="centre">… वसभो थेरो…।</p>

<p rend="centre">वग्गो पठमो निट्ठितो।</p>

<p rend="bodytext">तस्सुद्दानं –</p>

<p rend="gatha1">उत्तरो चेव पिण्डोलो, वल्‍लियो तीरियो इसि।</p>

<p rend="gatha2">अजिनो च मेळजिनो, राधो सुराधो गोतमो।</p>

<p rend="gathalast">वसभेन इमे होन्ति, दस थेरा महिद्धिकाति॥</p>

<p rend="title">२. दुतियवग्गो</p>

<p rend="subhead">१. महाचुन्दत्थेरगाथा</p>

<p rend="hangnum" n="141"><hi rend="paranum">१४१</hi><hi rend="dot">.</hi></p>

<p rend="gatha1"> ‘‘सुस्सूसा <pb ed="M" n="0.0250"/><pb ed="V" n="0.0191"/><pb ed="P" n="0.0020"/> सुतवद्धनी, सुतं पञ्‍ञाय वद्धनं।</p>

<p rend="gathalast">पञ्‍ञाय अत्थं जानाति, ञातो अत्थो सुखावहो॥</p>

<p rend="hangnum" n="142"><hi rend="paranum">१४२</hi><hi rend="dot">.</hi></p>

<p rend="gatha1"> ‘‘सेवेथ पन्तानि सेनासनानि, चरेय्य संयोजनविप्पमोक्खं।</p>

<p rend="gathalast">सचे रतिं नाधिगच्छेय्य तत्थ, सङ्घे वसे रक्खितत्तो सतिमा’’ति॥</p>

<p rend="centre">… महाचुन्दो थेरो…।</p>

<p rend="subhead">२. जोतिदासत्थेरगाथा</p>

<p rend="hangnum" n="143"><hi rend="paranum">१४३</hi><hi rend="dot">.</hi></p>

<p rend="gatha1"> ‘‘ये खो ते वेठमिस्सेन <note>वेघमिस्सेन (सी॰ स्या॰), वे गमिस्सेन, वेखमिस्सेन (क॰)</note>, नानत्तेन च कम्मुना।</p>

<p rend="gatha2">मनुस्से उपरुन्धन्ति, फरुसूपक्‍कमा जना।</p>

<p rend="gathalast">तेपि <pb ed="T" n="0.0291"/> तत्थेव कीरन्ति, न हि कम्मं पनस्सति॥</p>

<p rend="hangnum" n="144"><hi rend="paranum">१४४</hi><hi rend="dot">.</hi></p>

<p rend="gatha1"> ‘‘यं करोति नरो कम्मं, कल्याणं यदि पापकं।</p>

<p rend="gathalast">तस्स तस्सेव दायादो, यं यं कम्मं पकुब्बती’’ति॥</p>

<p rend="centre">… जोतिदासो थेरो…।</p>

<p rend="subhead">३. हेरञ्‍ञकानित्थेरगाथा</p>

<p rend="hangnum" n="145"><hi rend="paranum">१४५</hi><hi rend="dot">.</hi></p>

<p rend="gatha1"> ‘‘अच्‍चयन्ति अहोरत्ता, जीवितं उपरुज्झति।</p>

<p rend="gathalast">आयु खीयति मच्‍चानं, कुन्‍नदीनंव ओदकं॥</p>

<p rend="hangnum" n="146"><hi rend="paranum">१४६</hi><hi rend="dot">.</hi></p>

<p rend="gatha1"> ‘‘अथ पापानि कम्मानि, करं बालो न बुज्झति।</p>

<p rend="gathalast">पच्छास्स कटुकं होति, विपाको हिस्स पापको’’ति॥</p>

<p rend="centre">… हेरञ्‍ञकानित्थेरो…।</p>

<p rend="subhead">४. सोममित्तत्थेरगाथा</p>

<p rend="hangnum" n="147"><hi rend="paranum">१४७</hi><hi rend="dot">.</hi></p>

<p rend="gatha1"> ‘‘परित्तं दारुमारुय्ह, यथा सीदे महण्णवे।</p>

<p rend="gatha2">एवं कुसीतमागम्म, साधुजीवीपि सीदति।</p>

<p rend="gathalast">तस्मा तं परिवज्‍जेय्य, कुसीतं हीनवीरियं॥</p>

<p rend="hangnum" n="148"><hi rend="paranum">१४८</hi><hi rend="dot">.</hi></p>

<p rend="gatha1"> ‘‘पविवित्तेहि <pb ed="M" n="0.0251"/><pb ed="V" n="0.0192"/> अरियेहि, पहितत्तेहि झायिभि।</p>

<p rend="gathalast">निच्‍चं आरद्धवीरियेहि, पण्डितेहि सहावसे’’ति॥</p>

<p rend="centre">… सोममित्तो थेरो…।</p>

<p rend="subhead">५. सब्बमित्तत्थेरगाथा</p>

<p rend="hangnum" n="149"><hi rend="paranum">१४९</hi><hi rend="dot">.</hi></p>

<p rend="gatha1"> ‘‘जनो जनम्हि सम्बद्धो <note>सम्बद्धो (स्या॰ क॰)</note>, जनमेवस्सितो जनो।</p>

<p rend="gathalast">जनो जनेन हेठीयति, हेठेति च <note>बोधियति, बाधेति च (क॰)</note> जनो जनं॥</p>

<p rend="hangnum" n="150"><hi rend="paranum">१५०</hi><hi rend="dot">.</hi></p>

<p rend="gatha1"> ‘‘को <pb ed="P" n="0.0021"/> हि तस्स जनेनत्थो, जनेन जनितेन वा।</p>

<p rend="gathalast">जनं ओहाय गच्छं तं, हेठयित्वा <note>बाधयित्वा (क॰)</note> बहुं जन’’न्ति॥</p>

<p rend="centre">… सब्बमित्तो थेरो…।</p>

<p rend="subhead">६. महाकाळत्थेरगाथा</p>

<p rend="hangnum" n="151"><hi rend="paranum">१५१</hi><hi rend="dot">.</hi></p>

<p rend="gatha1"> ‘‘काळी <pb ed="T" n="0.0292"/> इत्थी ब्रहती धङ्करूपा, सत्थिञ्‍च भेत्वा अपरञ्‍च सत्थिं।</p>

<p rend="gatha2">बाहञ्‍च भेत्वा अपरञ्‍च बाहं, सीसञ्‍च भेत्वा दधिथालकंव।</p>

<p rend="gathalast">एसा निसिन्‍ना अभिसन्दहित्वा॥</p>

<p rend="hangnum" n="152"><hi rend="paranum">१५२</hi><hi rend="dot">.</hi></p>

<p rend="gatha1"> ‘‘यो वे अविद्वा उपधिं करोति, पुनप्पुनं दुक्खमुपेति मन्दो।</p>

<p rend="gathalast">तस्मा पजानं उपधिं न कयिरा, माहं पुन भिन्‍नसिरो सयिस्स’’न्ति <note>पस्सिस्सन्ति (क॰)</note>॥</p>

<p rend="centre">… महाकाळो थेरो…।</p>

<p rend="subhead">७. तिस्सत्थेरगाथा</p>

<p rend="hangnum" n="153"><hi rend="paranum">१५३</hi><hi rend="dot">.</hi></p>

<p rend="gatha1"> ‘‘बहू सपत्ते लभति, मुण्डो सङ्घाटिपारुतो।</p>

<p rend="gathalast">लाभी अन्‍नस्स पानस्स, वत्थस्स सयनस्स च॥</p>

<p rend="hangnum" n="154"><hi rend="paranum">१५४</hi><hi rend="dot">.</hi></p>

<p rend="gatha1"> ‘‘एतमादीनवं ञत्वा, सक्‍कारेसु महब्भयं।</p>

<p rend="gathalast">अप्पलाभो अनवस्सुतो, सतो भिक्खु परिब्बजे’’ति॥</p>

<p rend="centre">… तिस्सो थेरो…।</p>

<p rend="subhead">८. किमिलत्थेरगाथा</p>

<p rend="hangnum" n="155"><hi rend="paranum">१५५</hi><hi rend="dot">.</hi></p>

<p rend="gatha1"> ‘‘पाचीनवंसदायम्हि<pb ed="M" n="0.0252"/>, सक्यपुत्ता सहायका।</p>

<p rend="gathalast">पहायानप्पके भोगे, उञ्छापत्तागते रता॥</p>

<p rend="hangnum" n="156"><hi rend="paranum">१५६</hi><hi rend="dot">.</hi></p>

<p rend="gatha1"> ‘‘आरद्धवीरिया <pb ed="V" n="0.0193"/> पहितत्ता, निच्‍चं दळ्हपरक्‍कमा।</p>

<p rend="gathalast">रमन्ति धम्मरतिया, हित्वान लोकियं रति’’न्ति॥</p>

<p rend="centre">… किमिलो <note>किम्बिलो (सी॰ स्या॰ पी॰)</note> थेरो…।</p>

<p rend="subhead">९. नन्दत्थेरगाथा</p>

<p rend="hangnum" n="157"><hi rend="paranum">१५७</hi><hi rend="dot">.</hi></p>

<p rend="gatha1"> ‘‘अयोनिसो <pb ed="T" n="0.0293"/> मनसिकारा, मण्डनं अनुयुञ्‍जिसं।</p>

<p rend="gathalast">उद्धतो चपलो चासिं, कामरागेन अट्टितो॥</p>

<p rend="hangnum" n="158"><hi rend="paranum">१५८</hi><hi rend="dot">.</hi></p>

<p rend="gatha1"> ‘‘उपायकुसलेनाहं, बुद्धेनादिच्‍चबन्धुना।</p>

<p rend="gathalast">योनिसो पटिपज्‍जित्वा, भवे चित्तं उदब्बहि’’न्ति॥</p>

<p rend="centre">… नन्दो थेरो…।</p>

<p rend="subhead">१०. सिरिमत्थेरगाथा</p>

<p rend="hangnum" n="159"><hi rend="paranum">१५९</hi><hi rend="dot">.</hi></p>

<p rend="gatha1"> ‘‘परे च नं पसंसन्ति, अत्ता चे असमाहितो।</p>

<p rend="gathalast">मोघं परे पसंसन्ति, अत्ता हि असमाहितो॥</p>

<p rend="hangnum" n="160"><hi rend="paranum">१६०</hi><hi rend="dot">.</hi></p>

<p rend="gatha1"> ‘‘परे च नं गरहन्ति, अत्ता चे सुसमाहितो।</p>

<p rend="gathalast">मोघं परे गरहन्ति, अत्ता हि सुसमाहितो’’ति॥</p>

<p rend="centre">… सिरिमा थेरो…।</p>

<p rend="centre">वग्गो दुतियो निट्ठितो।</p>

<p rend="bodytext">तस्सुद्दानं –</p>

<p rend="gatha1">चुन्दो <pb ed="P" n="0.0022"/> च जोतिदासो च, थेरो हेरञ्‍ञकानि च।</p>

<p rend="gatha2">सोममित्तो सब्बमित्तो, कालो तिस्सो च किमिलो <note>किम्बिलो (सी॰ स्या॰ पी॰), छन्दलक्खणानुलोमं</note>।</p>

<p rend="gathalast">नन्दो च सिरिमा चेव, दस थेरा महिद्धिकाति॥</p>

<p rend="title">३. ततियवग्गो</p>

<p rend="subhead">१. उत्तरत्थेरगाथा</p>

<p rend="hangnum" n="161"><hi rend="paranum">१६१</hi><hi rend="dot">.</hi></p>

<p rend="gatha1"> ‘‘खन्धा <pb ed="M" n="0.0253"/><pb ed="V" n="0.0194"/> मया परिञ्‍ञाता, तण्हा मे सुसमूहता।</p>

<p rend="gathalast">भाविता मम बोज्झङ्गा, पत्तो मे आसवक्खयो॥</p>

<p rend="hangnum" n="162"><hi rend="paranum">१६२</hi><hi rend="dot">.</hi></p>

<p rend="gatha1"> ‘‘सोहं <pb ed="T" n="0.0294"/> खन्धे परिञ्‍ञाय, अब्बहित्वान <note>अब्बुहित्वान (क॰)</note> जालिनिं।</p>

<p rend="gathalast">भावयित्वान बोज्झङ्गे, निब्बायिस्सं अनासवो’’ति॥</p>

<p rend="centre">… उत्तरो थेरो…।</p>

<p rend="subhead">२. भद्दजित्थेरगाथा</p>

<p rend="hangnum" n="163"><hi rend="paranum">१६३</hi><hi rend="dot">.</hi></p>

<p rend="gatha1"> ‘‘पनादो नाम सो राजा, यस्स यूपो सुवण्णयो।</p>

<p rend="gathalast">तिरियं सोळसुब्बेधो <note>सोळसपब्बेधो (सी॰ अट्ठ॰), सोळसब्बाणो (?)</note>, उब्भमाहु <note>उद्धमाहु (सी॰), उच्‍चमाहु (स्या॰)</note> सहस्सधा॥</p>

<p rend="hangnum" n="164"><hi rend="paranum">१६४</hi><hi rend="dot">.</hi></p>

<p rend="gatha1"> ‘‘सहस्सकण्डो सतगेण्डु, धजालु हरितामयो।</p>

<p rend="gathalast">अनच्‍चुं तत्थ गन्धब्बा, छसहस्सानि सत्तधा’’ति॥</p>

<p rend="centre">… भद्दजित्थेरो…।</p>

<p rend="subhead">३. सोभितत्थेरगाथा</p>

<p rend="hangnum" n="165"><hi rend="paranum">१६५</hi><hi rend="dot">.</hi></p>

<p rend="gatha1"> <hi rend="bold">‘‘सतिमा पञ्‍ञवा</hi> भिक्खु, आरद्धबलवीरियो।</p>

<p rend="gathalast">पञ्‍च कप्पसतानाहं, एकरत्तिं अनुस्सरिं॥</p>

<p rend="hangnum" n="166"><hi rend="paranum">१६६</hi><hi rend="dot">.</hi></p>

<p rend="gatha1"> ‘‘चत्तारो सतिपट्ठाने, सत्त अट्ठ च भावयं।</p>

<p rend="gathalast">पञ्‍च कप्पसतानाहं, एकरत्तिं अनुस्सरि’’न्ति॥</p>

<p rend="centre">… सोभितो थेरो…।</p>

<p rend="subhead">४. वल्‍लियत्थेरगाथा</p>

<p rend="hangnum" n="167"><hi rend="paranum">१६७</hi><hi rend="dot">.</hi></p>

<p rend="gatha1"> ‘‘यं किच्‍चं दळ्हवीरियेन, यं किच्‍चं बोद्धुमिच्छता।</p>

<p rend="gathalast">करिस्सं नावरज्झिस्सं <note>नावरुज्झिस्सं (क॰ सी॰ क॰)</note>, पस्स वीरियं परक्‍कम॥</p>

<p rend="hangnum" n="168"><hi rend="paranum">१६८</hi><hi rend="dot">.</hi></p>

<p rend="gatha1"> ‘‘त्वञ्‍च मे मग्गमक्खाहि, अञ्‍जसं अमतोगधं।</p>

<p rend="gathalast">अहं मोनेन मोनिस्सं, गङ्गासोतोव सागर’’न्ति॥</p>

<p rend="centre">… वल्‍लियो थेरो…।</p>

<p rend="subhead">५. वीतसोकत्थेरगाथा</p>

<p rend="hangnum" n="169"><hi rend="paranum">१६९</hi><hi rend="dot">.</hi></p>

<p rend="gatha1"> ‘‘केसे <pb ed="M" n="0.0254"/><pb ed="V" n="0.0195"/> मे ओलिखिस्सन्ति, कप्पको उपसङ्कमि।</p>

<p rend="gathalast">ततो <pb ed="T" n="0.0295"/> आदासमादाय, सरीरं पच्‍चवेक्खिसं॥</p>

<p rend="hangnum" n="170"><hi rend="paranum">१७०</hi><hi rend="dot">.</hi></p>

<p rend="gatha1"> ‘‘तुच्छो <pb ed="P" n="0.0023"/> कायो अदिस्सित्थ, अन्धकारो तमो ब्यगा।</p>

<p rend="gathalast">सब्बे चोळा समुच्छिन्‍ना, नत्थि दानि पुनब्भवो’’ति॥</p>

<p rend="centre">… वीतसोको थेरो…।</p>

<p rend="subhead">६. पुण्णमासत्थेरगाथा</p>

<p rend="hangnum" n="171"><hi rend="paranum">१७१</hi><hi rend="dot">.</hi></p>

<p rend="gatha1"> ‘‘पञ्‍च नीवरणे हित्वा, योगक्खेमस्स पत्तिया।</p>

<p rend="gathalast">धम्मादासं गहेत्वान, ञाणदस्सनमत्तनो॥</p>

<p rend="hangnum" n="172"><hi rend="paranum">१७२</hi><hi rend="dot">.</hi></p>

<p rend="gatha1"> ‘‘पच्‍चवेक्खिं इमं कायं, सब्बं सन्तरबाहिरं।</p>

<p rend="gathalast">अज्झत्तञ्‍च बहिद्धा च, तुच्छो कायो अदिस्सथा’’ति॥</p>

<p rend="centre">… पुण्णमासो थेरो…।</p>

<p rend="subhead">७. नन्दकत्थेरगाथा</p>

<p rend="hangnum" n="173"><hi rend="paranum">१७३</hi><hi rend="dot">.</hi></p>

<p rend="gatha1"> ‘‘यथापि भद्दो आजञ्‍ञो, खलित्वा पतितिट्ठति।</p>

<p rend="gathalast">भिय्यो लद्दान संवेगं, अदीनो वहते धुरं॥</p>

<p rend="hangnum" n="174"><hi rend="paranum">१७४</hi><hi rend="dot">.</hi></p>

<p rend="gatha1"> ‘‘एवं दस्सनसम्पन्‍नं, सम्मासम्बुद्धसावकं।</p>

<p rend="gathalast">आजानीयं मं धारेथ, पुत्तं बुद्धस्स ओरस’’न्ति॥</p>

<p rend="centre">… नन्दको थेरो…।</p>

<p rend="subhead">८. भरतत्थेरगाथा</p>

<p rend="hangnum" n="175"><hi rend="paranum">१७५</hi><hi rend="dot">.</hi></p>

<p rend="gatha1"> ‘‘एहि नन्दक गच्छाम, उपज्झायस्स सन्तिकं।</p>

<p rend="gathalast">सीहनादं नदिस्साम, बुद्धसेट्ठस्स सम्मुखा॥</p>

<p rend="hangnum" n="176"><hi rend="paranum">१७६</hi><hi rend="dot">.</hi></p>

<p rend="gatha1"> ‘‘याय नो अनुकम्पाय, अम्हे पब्बाजयी मुनि।</p>

<p rend="gathalast">सो नो अत्थो अनुप्पत्तो, सब्बसंयोजनक्खयो’’ति॥</p>

<p rend="centre">… भरतो थेरो…।</p>

<p rend="subhead">९. भारद्वाजत्थेरगाथा</p>

<p rend="hangnum" n="177"><hi rend="paranum">१७७</hi><hi rend="dot">.</hi></p>

<p rend="gatha1"> ‘‘नदन्ति <pb ed="T" n="0.0296"/><pb ed="M" n="0.0255"/><pb ed="V" n="0.0196"/> एवं सप्पञ्‍ञा, सीहाव गिरिगब्भरे।</p>

<p rend="gathalast">वीरा विजितसङ्गामा, जेत्वा मारं सवाहनिं <note>सवाहनं (बहूसु)</note>॥</p>

<p rend="hangnum" n="178"><hi rend="paranum">१७८</hi><hi rend="dot">.</hi></p>

<p rend="gatha1"> ‘‘सत्था च परिचिण्णो मे, धम्मो सङ्घो च पूजितो।</p>

<p rend="gathalast">अहञ्‍च वित्तो सुमनो, पुत्तं दिस्वा अनासव’’न्ति॥</p>

<p rend="centre">… भारद्वाजो थेरो…।</p>

<p rend="subhead">१०. कण्हदिन्‍नत्थेरगाथा</p>

<p rend="hangnum" n="179"><hi rend="paranum">१७९</hi><hi rend="dot">.</hi></p>

<p rend="gatha1"> ‘‘उपासिता सप्पुरिसा, सुता धम्मा अभिण्हसो।</p>

<p rend="gathalast">सुत्वान पटिपज्‍जिस्सं, अञ्‍जसं अमतोगधं॥</p>

<p rend="hangnum" n="180"><hi rend="paranum">१८०</hi><hi rend="dot">.</hi></p>

<p rend="gatha1"> ‘‘भवरागहतस्स मे सतो, भवरागो पुन मे न विज्‍जति।</p>

<p rend="gathalast">न चाहु न च मे भविस्सति, न च मे एतरहि विज्‍जती’’ति॥</p>

<p rend="centre">… कण्हदिन्‍नो थेरो…।</p>

<p rend="centre">वग्गो ततियो निट्ठितो।</p>

<p rend="bodytext">तस्सुद्दानं –</p>

<p rend="gatha1">उत्तरो भद्दजित्थेरो, सोभितो वल्‍लियो इसि।</p>

<p rend="gatha2">वीतसोको च यो थेरो, पुण्णमासो च नन्दको।</p>

<p rend="gathalast">भरतो भारद्वाजो च, कण्हदिन्‍नो महामुनीति॥</p>

<p rend="title">४. चतुत्थवग्गो</p>

<p rend="subhead">१. मिगसिरत्थेरगाथा</p>

<p rend="hangnum" n="181"><hi rend="paranum">१८१</hi><hi rend="dot">.</hi></p>

<p rend="gatha1"> ‘‘यतो <pb ed="P" n="0.0024"/> अहं पब्बजितो, सम्मासम्बुद्धसासने।</p>

<p rend="gathalast">विमुच्‍चमानो उग्गच्छिं, कामधातुं उपच्‍चगं॥</p>

<p rend="hangnum" n="182"><hi rend="paranum">१८२</hi><hi rend="dot">.</hi></p>

<p rend="gatha1"> ‘‘ब्रह्मुनो <pb ed="T" n="0.0297"/><pb ed="V" n="0.0197"/> पेक्खमानस्स, ततो चित्तं विमुच्‍चि मे।</p>

<p rend="gathalast">अकुप्पा मे विमुत्तीति, सब्बसंयोजनक्खया’’ति॥</p>

<p rend="centre">… मिगसिरो थेरो…।</p>

<p rend="subhead">२. सिवकत्थेरगाथा</p>

<p rend="hangnum" n="183"><hi rend="paranum">१८३</hi><hi rend="dot">.</hi></p>

<p rend="gatha1"> ‘‘अनिच्‍चानि <pb ed="M" n="0.0256"/> गहकानि, तत्थ तत्थ पुनप्पुनं।</p>

<p rend="gathalast">गहकारं <note>गहकारकं (सी॰ पी॰)</note> गवेसन्तो, दुक्खा जाति पुनप्पुनं॥</p>

<p rend="hangnum" n="184"><hi rend="paranum">१८४</hi><hi rend="dot">.</hi></p>

<p rend="gatha1"> ‘‘गहकारक दिट्ठोसि, पुन गेहं न काहसि।</p>

<p rend="gatha2">सब्बा ते फासुका भग्गा, थूणिका <note>थूणिरा (पी॰ क॰), धुणिरा (स्या॰)</note> च विदालिता <note>पदालिता (सी॰ स्या॰)</note>।</p>

<p rend="gathalast">विमरियादिकतं चित्तं, इधेव विधमिस्सती’’ति॥</p>

<p rend="centre">… सिवको <note>सीवको (सी॰)</note> थेरो…।</p>

<p rend="subhead">३. उपवाणत्थेरगाथा</p>

<p rend="hangnum" n="185"><hi rend="paranum">१८५</hi><hi rend="dot">.</hi></p>

<p rend="gatha1"> ‘‘अरहं सुगतो लोके, वातेहाबाधितो <note>… बाधितो (क॰)</note> मुनि।</p>

<p rend="gathalast">सचे उण्होदकं अत्थि, मुनिनो देहि ब्राह्मण॥</p>

<p rend="hangnum" n="186"><hi rend="paranum">१८६</hi><hi rend="dot">.</hi></p>

<p rend="gatha1"> ‘‘पूजितो पूजनेय्यानं <note>पूजनीयानं (सी॰)</note>, सक्‍करेय्यान सक्‍कतो।</p>

<p rend="gathalast">अपचितोपचेय्यानं <note>अपचनीयानं (सी॰), अपचिनेय्यानं (स्या॰)</note>, तस्स इच्छामि हातवे’’ति॥</p>

<p rend="centre">… उपवाणो थेरो…।</p>

<p rend="subhead">४. इसिदिन्‍नत्थेरगाथा</p>

<p rend="hangnum" n="187"><hi rend="paranum">१८७</hi><hi rend="dot">.</hi></p>

<p rend="gatha1"> ‘‘दिट्ठा मया धम्मधरा उपासका, कामा अनिच्‍चा इति भासमाना।</p>

<p rend="gathalast">सारत्तरत्ता मणिकुण्डलेसु, पुत्तेसु दारेसु च ते अपेक्खा॥</p>

<p rend="hangnum" n="188"><hi rend="paranum">१८८</hi><hi rend="dot">.</hi></p>

<p rend="gatha1"> ‘‘अद्धा न जानन्ति यतोध धम्मं, कामा <pb ed="T" n="0.0298"/> अनिच्‍चा इति चापि आहु।</p>

<p rend="gathalast">रागञ्‍च तेसं न बलत्थि छेत्तुं, तस्मा सिता पुत्तदारं धनञ्‍चा’’ति॥</p>

<p rend="centre">… इसिदिन्‍नो थेरो…।</p>

<p rend="subhead">५. सम्बुलकच्‍चानत्थेरगाथा</p>

<p rend="hangnum" n="189"><hi rend="paranum">१८९</hi><hi rend="dot">.</hi></p>

<p rend="gatha1"> ‘‘देवो <pb ed="M" n="0.0257"/> च वस्सति देवो च गळगळायति,</p>

<p rend="gatha2">एकको चाहं भेरवे बिले विहरामि।</p>

<p rend="gatha3">तस्स मय्हं एककस्स भेरवे बिले विहरतो,</p>

<p rend="gathalast">नत्थि भयं वा छम्भितत्तं वा लोमहंसो वा॥</p>

<p rend="hangnum" n="190"><hi rend="paranum">१९०</hi><hi rend="dot">.</hi></p>

<p rend="gatha1"> ‘‘धम्मता <pb ed="V" n="0.0198"/> ममसा यस्स मे, एककस्स भेरवे बिले।</p>

<p rend="gathalast">विहरतो नत्थि भयं वा, छम्भितत्तं वा लोमहंसो वा’’ति॥</p>

<p rend="centre">… सम्बुलकच्‍चानो <note>सम्बहुलकच्‍चानो (क॰)</note> थेरो…।</p>

<p rend="subhead">६. नितकत्थेरगाथा</p>

<p rend="hangnum" n="191"><hi rend="paranum">१९१</hi><hi rend="dot">.</hi></p>

<p rend="gatha1"> <note>उदा॰ ३४ उदानेपि</note> ‘‘कस्स <pb ed="P" n="0.0025"/> सेलूपमं चित्तं, ठितं नानुपकम्पति।</p>

<p rend="gatha2">विरत्तं रजनीयेसु, कुप्पनीये न कुप्पति।</p>

<p rend="gathalast">यस्सेवं भावितं चित्तं, कुतो तं दुक्खमेस्सति॥</p>

<p rend="hangnum" n="192"><hi rend="paranum">१९२</hi><hi rend="dot">.</hi></p>

<p rend="gatha1"> ‘‘मम सेलूपमं चित्तं, ठितं नानुपकम्पति।</p>

<p rend="gatha2">विरत्तं रजनीयेसु, कुप्पनीये न कुप्पति।</p>

<p rend="gathalast">ममेवं भावितं चित्तं, कुतो मं दुक्खमेस्सती’’ति॥</p>

<p rend="centre">… नितको <note>खितको (सी॰ स्या॰)</note> थेरो…।</p>

<p rend="subhead">७. सोणपोटिरियत्थेरगाथा</p>

<p rend="hangnum" n="193"><hi rend="paranum">१९३</hi><hi rend="dot">.</hi></p>

<p rend="gatha1"> ‘‘न ताव सुपितुं होति, रत्ति नक्खत्तमालिनी।</p>

<p rend="gathalast">पटिजग्गितुमेवेसा, रत्ति होति विजानता॥</p>

<p rend="hangnum" n="194"><hi rend="paranum">१९४</hi><hi rend="dot">.</hi></p>

<p rend="gatha1"> ‘‘हत्थिक्खन्धावपतितं<pb ed="T" n="0.0299"/>, कुञ्‍जरो चे अनुक्‍कमे।</p>

<p rend="gathalast">सङ्गामे मे मतं सेय्यो, यञ्‍चे जीवे पराजितो’’ति॥</p>

<p rend="centre">… सोणो पोटिरियो <note>सेलिस्सरियो (सी॰), पोट्टिरियपुत्तो (स्या॰)</note> थेरो …।</p>

<p rend="subhead">८. निसभत्थेरगाथा</p>

<p rend="hangnum" n="195"><hi rend="paranum">१९५</hi><hi rend="dot">.</hi></p>

<p rend="gatha1"> ‘‘पञ्‍च <pb ed="M" n="0.0258"/> कामगुणे हित्वा, पियरूपे मनोरमे।</p>

<p rend="gathalast">सद्धाय घरा निक्खम्म, दुक्खस्सन्तकरो भवे॥</p>

<p rend="hangnum" n="196"><hi rend="paranum">१९६</hi><hi rend="dot">.</hi></p>

<p rend="gatha1"> ‘‘नाभिनन्दामि मरणं, नाभिनन्दामि जीवितं।</p>

<p rend="gathalast">कालञ्‍च पटिकङ्खामि, सम्पजानो पतिस्सतो’’ति॥</p>

<p rend="centre">… निसभो थेरो…।</p>

<p rend="subhead">९. उसभत्थेरगाथा</p>

<p rend="hangnum" n="197"><hi rend="paranum">१९७</hi><hi rend="dot">.</hi></p>

<p rend="gatha1"> ‘‘अम्बपल्‍लवसङ्कासं, अंसे कत्वान चीवरं।</p>

<p rend="gathalast">निसिन्‍नो हत्थिगीवायं, गामं पिण्डाय पाविसिं॥</p>

<p rend="hangnum" n="198"><hi rend="paranum">१९८</hi><hi rend="dot">.</hi></p>

<p rend="gatha1"> ‘‘हत्थिक्खन्धतो <pb ed="V" n="0.0199"/> ओरुय्ह, संवेगं अलभिं तदा।</p>

<p rend="gathalast">सोहं दित्तो तदा सन्तो, पत्तो मे आसवक्खयो’’ति॥</p>

<p rend="centre">… उसभो थेरो…।</p>

<p rend="subhead">१०. कप्पटकुरत्थेरगाथा</p>

<p rend="hangnum" n="199"><hi rend="paranum">१९९</hi><hi rend="dot">.</hi></p>

<p rend="gatha1"> ‘‘अयमिति कप्पटो कप्पटकुरो, अच्छाय अतिभरिताय <note>अतिभरियाय (सी॰ क॰), अच्‍चं भराय (स्या॰)</note>।</p>

<p rend="gathalast">अमतघटिकायं धम्मकटमत्तो <note>धम्मकटपत्तो (स्या॰ क॰ अट्ठ॰), धम्मकटमग्गो (सी॰ अट्ठ॰)</note>, कतपदं झानानि ओचेतुं॥</p>

<p rend="hangnum" n="200"><hi rend="paranum">२००</hi><hi rend="dot">.</hi></p>

<p rend="gatha1"> ‘‘मा <pb ed="P" n="0.0026"/> खो त्वं कप्पट पचालेसि, मा त्वं उपकण्णम्हि ताळेस्सं।</p>

<p rend="gathalast">न <pb ed="T" n="0.0300"/> हि <note>न वा (क॰)</note> त्वं कप्पट मत्तमञ्‍ञासि, सङ्घमज्झम्हि पचलायमानोति॥</p>

<p rend="centre">… कप्पटकुरो थेरो…।</p>

<p rend="centre">वग्गो चतुत्थो निट्ठितो।</p>

<p rend="bodytext">तस्सुद्दानं –</p>

<p rend="gatha1">मिगसिरो <pb ed="M" n="0.0259"/> सिवको च, उपवानो च पण्डितो।</p>

<p rend="gatha2">इसिदिन्‍नो च कच्‍चानो, नितको च महावसी।</p>

<p rend="gathalast">पोटिरियपुत्तो निसभो, उसभो कप्पटकुरोति॥</p>

<p rend="title">५. पञ्‍चमवग्गो</p>

<p rend="subhead">१. कुमारकस्सपत्थेरगाथा</p>

<p rend="hangnum" n="201"><hi rend="paranum">२०१</hi><hi rend="dot">.</hi></p>

<p rend="gatha1"> ‘‘अहो बुद्धा अहो धम्मा, अहो नो सत्थु सम्पदा।</p>

<p rend="gathalast">यत्थ एतादिसं धम्मं, सावको सच्छिकाहि’’ति॥</p>

<p rend="hangnum" n="202"><hi rend="paranum">२०२</hi><hi rend="dot">.</hi></p>

<p rend="gatha1"> ‘‘असङ्खेय्येसु कप्पेसु, सक्‍कायाधिगता अहू।</p>

<p rend="gatha2">तेसमयं पच्छिमको, चरिमोयं समुस्सयो।</p>

<p rend="gathalast">जातिमरणसंसारो, नत्थि दानि पुनब्भवो’’ति॥</p>

<p rend="centre">… कुमारकस्सपो थेरो…।</p>

<p rend="subhead">२. धम्मपालत्थेरगाथा</p>

<p rend="hangnum" n="203"><hi rend="paranum">२०३</hi><hi rend="dot">.</hi></p>

<p rend="gatha1"> ‘‘यो <pb ed="V" n="0.0200"/> हवे दहरो भिक्खु, युञ्‍जति बुद्धसासने।</p>

<p rend="gathalast">जागरो स हि सुत्तेसु <note>पतिसुत्तेसु (सी॰ क॰)</note>, अमोघं तस्स जीवितं॥</p>

<p rend="hangnum" n="204"><hi rend="paranum">२०४</hi><hi rend="dot">.</hi></p>

<p rend="gatha1"> ‘‘तस्मा <pb ed="T" n="0.0301"/> सद्धञ्‍च सीलञ्‍च, पसादं धम्मदस्सनं।</p>

<p rend="gathalast">अनुयुञ्‍जेथ मेधावी, सरं बुद्धान सासन’’न्ति॥</p>

<p rend="centre">… धम्मपालो थेरो…।</p>

<p rend="subhead">३. ब्रह्मालित्थेरगाथा</p>

<p rend="hangnum" n="205"><hi rend="paranum">२०५</hi><hi rend="dot">.</hi></p>

<p rend="gatha1"> ‘‘कस्सिन्द्रियानि समथङ्गतानि, अस्सा यथा सारथिना सुदन्ता।</p>

<p rend="gathalast">पहीनमानस्स अनासवस्स, देवापि कस्स <note>तस्स (बहूसु)</note> पिहयन्ति तादिनो’’ति॥</p>

<p rend="hangnum" n="206"><hi rend="paranum">२०६</hi><hi rend="dot">.</hi></p>

<p rend="gatha1"> <note>ध॰ प॰ ९४ धम्मपदेपि</note> ‘‘मय्हिन्द्रियानि <pb ed="M" n="0.0260"/> समथङ्गतानि, अस्सा यथा सारथिना सुदन्ता।</p>

<p rend="gathalast">पहीनमानस्स अनासवस्स, देवापि मय्हं पिहयन्ति तादिनो’’ति॥</p>

<p rend="centre">… ब्रह्मालि थेरो…।</p>

<p rend="subhead">४. मोघराजत्थेरगाथा</p>

<p rend="hangnum" n="207"><hi rend="paranum">२०७</hi><hi rend="dot">.</hi></p>

<p rend="gatha1"> ‘‘छविपापक <pb ed="P" n="0.0027"/> चित्तभद्दक, मोघराज सततं समाहितो।</p>

<p rend="gathalast">हेमन्तिकसीतकालरत्तियो <note>हेमन्तिककालरत्तियो (क॰)</note>, भिक्खु त्वंसि कथं करिस्ससि’’॥</p>

<p rend="hangnum" n="208"><hi rend="paranum">२०८</hi><hi rend="dot">.</hi></p>

<p rend="gatha1"> ‘‘सम्पन्‍नसस्सा मगधा, केवला इति मे सुतं।</p>

<p rend="gathalast">पलालच्छन्‍नको सेय्यं, यथञ्‍ञे सुखजीविनो’’ति॥</p>

<p rend="centre">… मोघराजा थेरो…।</p>

<p rend="subhead">५. विसाखपञ्‍चालपुत्तत्थेरगाथा</p>

<p rend="hangnum" n="209"><hi rend="paranum">२०९</hi><hi rend="dot">.</hi></p>

<p rend="gatha1"> ‘‘न उक्खिपे नो च परिक्खिपे परे, ओक्खिपे पारगतं न एरये।</p>

<p rend="gathalast">न <pb ed="T" n="0.0302"/> चत्तवण्णं परिसासु ब्याहरे, अनुद्धतो सम्मितभाणि सुब्बतो॥</p>

<p rend="hangnum" n="210"><hi rend="paranum">२१०</hi><hi rend="dot">.</hi></p>

<p rend="gatha1"> ‘‘सुसुखुमनिपुणत्थदस्सिना, मतिकुसलेन निवातवुत्तिना।</p>

<p rend="gathalast">संसेवितवुद्धसीलिना, निब्बानं न हि तेन दुल्‍लभ’’न्ति॥</p>

<p rend="centre">… विसाखो पञ्‍चालपुत्तो थेरो …।</p>

<p rend="subhead">६. चूळकत्थेरगाथा</p>

<p rend="hangnum" n="211"><hi rend="paranum">२११</hi><hi rend="dot">.</hi></p>

<p rend="gatha1"> ‘‘नदन्ति <pb ed="V" n="0.0201"/> मोरा सुसिखा सुपेखुणा, सुनीलगीवा सुमुखा सुगज्‍जिनो।</p>

<p rend="gathalast">सुसद्दला चापि महामही अयं, सुब्यापितम्बु सुवलाहकं नभं॥</p>

<p rend="hangnum" n="212"><hi rend="paranum">२१२</hi><hi rend="dot">.</hi></p>

<p rend="gatha1"> ‘‘सुकल्‍लरूपो <pb ed="M" n="0.0261"/> सुमनस्स झायतं <note>झायितं (स्या॰ क॰)</note>, सुनिक्‍कमो साधु सुबुद्धसासने।</p>

<p rend="gathalast">सुसुक्‍कसुक्‍कं निपुणं सुदुद्दसं, फुसाहि तं उत्तममच्‍चुतं पद’’न्ति॥</p>

<p rend="centre">… चूळको <note>चूलको (सी॰ अट्ठ॰)</note> थेरो…।</p>

<p rend="subhead">७. अनूपमत्थेरगाथा</p>

<p rend="hangnum" n="213"><hi rend="paranum">२१३</hi><hi rend="dot">.</hi></p>

<p rend="gatha1"> ‘‘नन्दमानागतं चित्तं, सूलमारोपमानकं।</p>

<p rend="gathalast">तेन तेनेव वजसि, येन सूलं कलिङ्गरं॥</p>

<p rend="hangnum" n="214"><hi rend="paranum">२१४</hi><hi rend="dot">.</hi></p>

<p rend="gatha1"> ‘‘ताहं चित्तकलिं ब्रूमि, तं ब्रूमि चित्तदुब्भकं।</p>

<p rend="gathalast">सत्था ते दुल्‍लभो लद्धो, मानत्थे मं नियोजयी’’ति॥</p>

<p rend="centre">… अनूपमो थेरो…।</p>

<p rend="subhead">८. वज्‍जितत्थेरगाथा</p>

<p rend="hangnum" n="215"><hi rend="paranum">२१५</hi><hi rend="dot">.</hi></p>

<p rend="gatha1"> ‘‘संसरं <pb ed="T" n="0.0303"/> दीघमद्धानं, गतीसु परिवत्तिसं।</p>

<p rend="gathalast">अपस्सं अरियसच्‍चानि, अन्धभूतो <note>अन्धीभूतो (क॰)</note> पुथुज्‍जनो॥</p>

<p rend="hangnum" n="216"><hi rend="paranum">२१६</hi><hi rend="dot">.</hi></p>

<p rend="gatha1"> ‘‘तस्स <pb ed="P" n="0.0028"/> मे अप्पमत्तस्स, संसारा विनळीकता।</p>

<p rend="gathalast">सब्बा गती समुच्छिन्‍ना, नत्थि दानि पुनब्भवो’’ति॥</p>

<p rend="centre">… वज्‍जितो थेरो…।</p>

<p rend="subhead">९. सन्धितत्थेरगाथा</p>

<p rend="hangnum" n="217"><hi rend="paranum">२१७</hi><hi rend="dot">.</hi></p>

<p rend="gatha1"> ‘‘अस्सत्थे हरितोभासे, संविरूळ्हम्हि पादपे।</p>

<p rend="gathalast">एकं बुद्धगतं सञ्‍ञं, अलभित्थं <note>अलभिं हं (क॰)</note> पतिस्सतो॥</p>

<p rend="hangnum" n="218"><hi rend="paranum">२१८</hi><hi rend="dot">.</hi></p>

<p rend="gatha1"> ‘‘एकतिंसे इतो कप्पे, यं सञ्‍ञमलभिं तदा।</p>

<p rend="gathalast">तस्सा सञ्‍ञाय वाहसा, पत्तो मे आसवक्खयो’’ति॥</p>

<p rend="centre">… सन्धितो थेरो…।</p>

<p rend="centre">वग्गो पञ्‍चमो निट्ठितो।</p>

<p rend="bodytext">तस्सुद्दानं <pb ed="V" n="0.0202"/> –</p>

<p rend="gatha1">कुमारकस्सपो <pb ed="M" n="0.0262"/> थेरो, धम्मपालो च ब्रह्मालि।</p>

<p rend="gatha2">मोघराजा विसाखो च, चूळको च अनूपमो।</p>

<p rend="gathalast">वज्‍जितो सन्धितो थेरो, किलेसरजवाहनोति॥</p>

<trailer rend="centre">दुकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha2">गाथादुकनिपातम्हि, नवुति चेव अट्ठ च।</p>

<p rend="gathalast">थेरा एकूनपञ्‍ञासं, भासिता नयकोविदाति॥</p>

<div id="kn8_3" n="kn8_3" type="nipata">
<head rend="chapter">३. तिकनिपातो</head>

<p rend="subhead">१. अङ्गणिकभारद्वाजत्थेरगाथा</p>

<p rend="hangnum" n="219"><hi rend="paranum">२१९</hi><hi rend="dot">.</hi></p>

<p rend="gatha1"> ‘‘अयोनि <pb ed="T" n="0.0304"/><pb ed="M" n="0.0263"/><pb ed="V" n="0.0203"/><pb ed="P" n="0.0029"/> सुद्धिमन्वेसं, अग्गिं परिचरिं वने।</p>

<p rend="gathalast">सुद्धिमग्गं अजानन्तो, अकासिं अमरं तपं <note>अकासिं अपरं तपं (स्या॰), अकासिं अमतं तपं (क॰)</note>॥</p>

<p rend="hangnum" n="220"><hi rend="paranum">२२०</hi><hi rend="dot">.</hi></p>

<p rend="gatha1"> ‘‘तं सुखेन सुखं लद्धं, पस्स धम्मसुधम्मतं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासनं॥</p>

<p rend="hangnum" n="221"><hi rend="paranum">२२१</hi><hi rend="dot">.</hi></p>

<p rend="gatha1"> ‘‘ब्रह्मबन्धु पुरे आसिं, इदानि खोम्हि ब्राह्मणो।</p>

<p rend="gathalast">तेविज्‍जो न्हातको <note>नहातको (सी॰ अट्ठ॰)</note> चम्हि, सोत्तियो चम्हि वेदगू’’ति॥</p>

<p rend="centre">… अङ्गणिकभारद्वाजो थेरो…।</p>

<p rend="subhead">२. पच्‍चयत्थेरगाथा</p>

<p rend="hangnum" n="222"><hi rend="paranum">२२२</hi><hi rend="dot">.</hi></p>

<p rend="gatha1"> ‘‘पञ्‍चाहाहं पब्बजितो, सेखो अप्पत्तमानसो,</p>

<p rend="gathalast">विहारं मे पविट्ठस्स, चेतसो पणिधी अहु॥</p>

<p rend="hangnum" n="223"><hi rend="paranum">२२३</hi><hi rend="dot">.</hi></p>

<p rend="gatha1"> ‘‘नासिस्सं न पिविस्सामि, विहारतो न निक्खमे।</p>

<p rend="gathalast">नपि पस्सं निपातेस्सं, तण्हासल्‍ले अनूहते॥</p>

<p rend="hangnum" n="224"><hi rend="paranum">२२४</hi><hi rend="dot">.</hi></p>

<p rend="gatha1"> ‘‘तस्स मेवं विहरतो, पस्स वीरियपरक्‍कमं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… पच्‍चयो थेरो…।</p>

<p rend="subhead">३. बाकुलत्थेरगाथा</p>

<p rend="hangnum" n="225"><hi rend="paranum">२२५</hi><hi rend="dot">.</hi></p>

<p rend="gatha1"> ‘‘यो पुब्बे करणीयानि, पच्छा सो कातुमिच्छति।</p>

<p rend="gathalast">सुखा सो धंसते ठाना, पच्छा च मनुतप्पति॥</p>

<p rend="hangnum" n="226"><hi rend="paranum">२२६</hi><hi rend="dot">.</hi></p>

<p rend="gatha1"> ‘‘यञ्हि कयिरा तञ्हि वदे, यं न कयिरा न तं वदे।</p>

<p rend="gathalast">अकरोन्तं <pb ed="T" n="0.0305"/> भासमानं, परिजानन्ति पण्डिता॥</p>

<p rend="hangnum" n="227"><hi rend="paranum">२२७</hi><hi rend="dot">.</hi></p>

<p rend="gatha1"> ‘‘सुसुखं <pb ed="M" n="0.0264"/><pb ed="V" n="0.0204"/> वत निब्बानं, सम्मासम्बुद्धदेसितं।</p>

<p rend="gathalast">असोकं विरजं खेमं, यत्थ दुक्खं निरुज्झती’’ति॥</p>

<p rend="centre">… बाकुलो <note>बाक्‍कुलो (सी॰)</note> थेरो…।</p>

<p rend="subhead">४. धनियत्थेरगाथा</p>

<p rend="hangnum" n="228"><hi rend="paranum">२२८</hi><hi rend="dot">.</hi></p>

<p rend="gatha1"> ‘‘सुखं चे जीवितुं इच्छे, सामञ्‍ञस्मिं अपेक्खवा।</p>

<p rend="gathalast">सङ्घिकं नातिमञ्‍ञेय्य, चीवरं पानभोजनं॥</p>

<p rend="hangnum" n="229"><hi rend="paranum">२२९</hi><hi rend="dot">.</hi></p>

<p rend="gatha1"> ‘‘सुखं चे जीवितुं इच्छे, सामञ्‍ञस्मिं अपेक्खवा।</p>

<p rend="gathalast">अहि मूसिकसोब्भंव, सेवेथ सयनासनं॥</p>

<p rend="hangnum" n="230"><hi rend="paranum">२३०</hi><hi rend="dot">.</hi></p>

<p rend="gatha1"> ‘‘सुखं चे <pb ed="P" n="0.0030"/> जीवितुं इच्छे, सामञ्‍ञस्मिं अपेक्खवा।</p>

<p rend="gathalast">इतरीतरेन तुस्सेय्य, एकधम्मञ्‍च भावये’’ति॥</p>

<p rend="centre">… धनियो थेरो…।</p>

<p rend="subhead">५. मातङ्गपुत्तत्थेरगाथा</p>

<p rend="hangnum" n="231"><hi rend="paranum">२३१</hi><hi rend="dot">.</hi></p>

<p rend="gatha1"> ‘‘अतिसीतं अतिउण्हं, अतिसायमिदं अहु।</p>

<p rend="gathalast">इति विस्सट्ठकम्मन्ते, खणा अच्‍चेन्ति माणवे॥</p>

<p rend="hangnum" n="232"><hi rend="paranum">२३२</hi><hi rend="dot">.</hi></p>

<p rend="gatha1"> ‘‘यो च सीतञ्‍च उण्हञ्‍च, तिणा भिय्यो न मञ्‍ञति।</p>

<p rend="gathalast">करं पुरिसकिच्‍चानि, सो सुखा न विहायति॥</p>

<p rend="hangnum" n="233"><hi rend="paranum">२३३</hi><hi rend="dot">.</hi></p>

<p rend="gatha1"> ‘‘दब्बं कुसं पोटकिलं, उसीरं मुञ्‍जपब्बजं।</p>

<p rend="gathalast">उरसा पनुदिस्सामि, विवेकमनुब्रूहय’’न्ति॥</p>

<p rend="centre">… मातङ्गपुत्तो थेरो…।</p>

<p rend="subhead">६. खुज्‍जसोभितत्थेरगाथा</p>

<p rend="hangnum" n="234"><hi rend="paranum">२३४</hi><hi rend="dot">.</hi></p>

<p rend="gatha1"> ‘‘ये चित्तकथी बहुस्सुता, समणा पाटलिपुत्तवासिनो।</p>

<p rend="gathalast">तेसञ्‍ञतरोयमायुवा, द्वारे तिट्ठति खुज्‍जसोभितो॥</p>

<p rend="hangnum" n="235"><hi rend="paranum">२३५</hi><hi rend="dot">.</hi></p>

<p rend="gatha1"> ‘‘ये <pb ed="T" n="0.0306"/><pb ed="M" n="0.0265"/> चित्तकथी बहुस्सुता, समणा पाटलिपुत्तवासिनो।</p>

<p rend="gathalast">तेसञ्‍ञतरोयमायुवा, द्वारे तिट्ठति मालुतेरितो॥</p>

<p rend="hangnum" n="236"><hi rend="paranum">२३६</hi><hi rend="dot">.</hi></p>

<p rend="gatha1"> ‘‘सुयुद्धेन सुयिट्ठेन, सङ्गामविजयेन च।</p>

<p rend="gathalast">ब्रह्मचरियानुचिण्णेन, एवायं सुखमेधती’’ति॥</p>

<p rend="centre">… खुज्‍जसोभितो थेरो…।</p>

<p rend="subhead">७. वारणत्थेरगाथा</p>

<p rend="hangnum" n="237"><hi rend="paranum">२३७</hi><hi rend="dot">.</hi></p>

<p rend="gatha1"> ‘‘योध <pb ed="V" n="0.0205"/> कोचि मनुस्सेसु, परपाणानि हिंसति।</p>

<p rend="gathalast">अस्मा लोका परम्हा च, उभया धंसते नरो॥</p>

<p rend="hangnum" n="238"><hi rend="paranum">२३८</hi><hi rend="dot">.</hi></p>

<p rend="gatha1"> ‘‘यो च मेत्तेन चित्तेन, सब्बपाणानुकम्पति।</p>

<p rend="gathalast">बहुञ्हि सो पसवति, पुञ्‍ञं तादिसको नरो॥</p>

<p rend="hangnum" n="239"><hi rend="paranum">२३९</hi><hi rend="dot">.</hi></p>

<p rend="gatha1"> ‘‘सुभासितस्स सिक्खेथ, समणूपासनस्स च।</p>

<p rend="gathalast">एकासनस्स च रहो, चित्तवूपसमस्स चा’’ति॥</p>

<p rend="centre">… वारणो थेरो…।</p>

<p rend="subhead">८. वस्सिकत्थेरगाथा</p>

<p rend="hangnum" n="240"><hi rend="paranum">२४०</hi><hi rend="dot">.</hi></p>

<p rend="gatha1"> ‘‘एकोपि सद्धो मेधावी, अस्सद्धानीध ञातिनं।</p>

<p rend="gathalast">धम्मट्ठो सीलसम्पन्‍नो, होति अत्थाय बन्धुनं॥</p>

<p rend="hangnum" n="241"><hi rend="paranum">२४१</hi><hi rend="dot">.</hi></p>

<p rend="gatha1"> ‘‘निग्गय्ह अनुकम्पाय, चोदिता ञातयो मया।</p>

<p rend="gathalast">ञातिबन्धवपेमेन, कारं कत्वान भिक्खुसु॥</p>

<p rend="hangnum" n="242"><hi rend="paranum">२४२</hi><hi rend="dot">.</hi></p>

<p rend="gatha1"> ‘‘ते अब्भतीता कालङ्कता, पत्ता ते तिदिवं सुखं।</p>

<p rend="gathalast">भातरो मय्हं माता च, मोदन्ति कामकामिनो’’ति॥</p>

<p rend="centre">… वस्सिको <note>पस्सिको (सी॰ स्या॰ पी॰)</note> थेरो…।</p>

<p rend="subhead">९. यसोजत्थेरगाथा</p>

<p rend="hangnum" n="243"><hi rend="paranum">२४३</hi><hi rend="dot">.</hi></p>

<p rend="gatha1"> ‘‘कालपब्बङ्गसङ्कासो, किसो धमनिसन्थतो।</p>

<p rend="gathalast">मत्तञ्‍ञू <pb ed="T" n="0.0307"/> अन्‍नपानम्हि, अदीनमनसो नरो’’॥</p>

<p rend="hangnum" n="244"><hi rend="paranum">२४४</hi><hi rend="dot">.</hi></p>

<p rend="gatha1"> ‘‘फुट्ठो <pb ed="M" n="0.0266"/><pb ed="P" n="0.0031"/> डंसेहि मकसेहि, अरञ्‍ञस्मिं ब्रहावने।</p>

<p rend="gathalast">नागो सङ्गामसीसेव, सतो तत्राधिवासये॥</p>

<p rend="hangnum" n="245"><hi rend="paranum">२४५</hi><hi rend="dot">.</hi></p>

<p rend="gatha1"> ‘‘यथा ब्रह्मा तथा एको, यथा देवो तथा दुवे।</p>

<p rend="gathalast">यथा गामो तथा तयो, कोलाहलं ततुत्तरि’’न्ति॥</p>

<p rend="centre">… यसोजो थेरो…।</p>

<p rend="subhead">१०. साटिमत्तियत्थेरगाथा</p>

<p rend="hangnum" n="246"><hi rend="paranum">२४६</hi><hi rend="dot">.</hi></p>

<p rend="gatha1"> ‘‘अहु <pb ed="V" n="0.0206"/> तुय्हं पुरे सद्धा, सा ते अज्‍ज न विज्‍जति।</p>

<p rend="gathalast">यं तुय्हं तुय्हमेवेतं, नत्थि दुच्‍चरितं मम॥</p>

<p rend="hangnum" n="247"><hi rend="paranum">२४७</hi><hi rend="dot">.</hi></p>

<p rend="gatha1"> ‘‘अनिच्‍चा हि चला सद्दा, एवं दिट्ठा हि सा मया।</p>

<p rend="gathalast">रज्‍जन्तिपि विरज्‍जन्ति, तत्थ किं जिय्यते मुनि॥</p>

<p rend="hangnum" n="248"><hi rend="paranum">२४८</hi><hi rend="dot">.</hi></p>

<p rend="gatha1"> ‘‘पच्‍चति मुनिनो भत्तं, थोकं थोकं कुले कुले।</p>

<p rend="gathalast">पिण्डिकाय चरिस्सामि, अत्थि जङ्घबलं <note>जङ्घाबलं (सी॰)</note> ममा’’ति॥</p>

<p rend="centre">… साटिमत्तियो थेरो…।</p>

<p rend="subhead">११. उपालित्थेरगाथा</p>

<p rend="hangnum" n="249"><hi rend="paranum">२४९</hi><hi rend="dot">.</hi></p>

<p rend="gatha1"> ‘‘सद्धाय अभिनिक्खम्म, नवपब्बजितो नवो।</p>

<p rend="gathalast">मित्ते भजेय्य कल्याणे, सुद्धाजीवे अतन्दिते॥</p>

<p rend="hangnum" n="250"><hi rend="paranum">२५०</hi><hi rend="dot">.</hi></p>

<p rend="gatha1"> ‘‘सद्धाय अभिनिक्खम्म, नवपब्बजितो नवो।</p>

<p rend="gathalast">सङ्घस्मिं विहरं भिक्खु, सिक्खेथ विनयं बुधो॥</p>

<p rend="hangnum" n="251"><hi rend="paranum">२५१</hi><hi rend="dot">.</hi></p>

<p rend="gatha1"> ‘‘सद्धाय अभिनिक्खम्म, नवपब्बजितो नवो।</p>

<p rend="gathalast">कप्पाकप्पेसु कुसलो, चरेय्य अपुरक्खतो’’ति॥</p>

<p rend="centre">… उपालित्थेरो…।</p>

<p rend="subhead">१२. उत्तरपालत्थेरगाथा</p>

<p rend="hangnum" n="252"><hi rend="paranum">२५२</hi><hi rend="dot">.</hi></p>

<p rend="gatha1"> ‘‘पण्डितं <pb ed="T" n="0.0308"/> वत मं सन्तं, अलमत्थविचिन्तकं।</p>

<p rend="gathalast">पञ्‍च कामगुणा लोके, सम्मोहा पातयिंसु मं॥</p>

<p rend="hangnum" n="253"><hi rend="paranum">२५३</hi><hi rend="dot">.</hi></p>

<p rend="gatha1"> ‘‘पक्खन्दो मारविसये, दळ्हसल्‍लसमप्पितो।</p>

<p rend="gathalast">असक्खिं मच्‍चुराजस्स, अहं पासा पमुच्‍चितुं॥</p>

<p rend="hangnum" n="254"><hi rend="paranum">२५४</hi><hi rend="dot">.</hi></p>

<p rend="gatha1"> ‘‘सब्बे <pb ed="M" n="0.0267"/> कामा पहीना मे, भवा सब्बे पदालिता <note>विदालिता (सी॰ पी॰ अट्ठ॰)</note>।</p>

<p rend="gathalast">विक्खीणो जातिसंसारो, नत्थि दानि पुनब्भवो’’ति॥</p>

<p rend="centre">… उत्तरपालो थेरो…।</p>

<p rend="subhead">१३. अभिभूतत्थेरगाथा</p>

<p rend="hangnum" n="255"><hi rend="paranum">२५५</hi><hi rend="dot">.</hi></p>

<p rend="gatha1"> ‘‘सुणाथ ञातयो सब्बे, यावन्तेत्थ समागता।</p>

<p rend="gathalast">धम्मं वो देसयिस्सामि, दुक्खा जाति पुनप्पुनं॥</p>

<p rend="hangnum" n="256"><hi rend="paranum">२५६</hi><hi rend="dot">.</hi></p>

<p rend="gatha1"> <note>सं॰ नि॰ १.१८५</note> ‘‘आरम्भथ <note>आरभथ (सी॰ स्या॰), आरब्भथ (क॰)</note> निक्‍कमथ, युञ्‍जथ बुद्धसासने।</p>

<p rend="gathalast">धुनाथ मच्‍चुनो सेनं, नळागारंव कुञ्‍जरो॥</p>

<p rend="hangnum" n="257"><hi rend="paranum">२५७</hi><hi rend="dot">.</hi></p>

<p rend="gatha1"> ‘‘यो <pb ed="V" n="0.0207"/> इमस्मिं धम्मविनये, <hi rend="bold">अप्पमत्तो</hi> विहस्सति <note>विहेस्सति (स्या॰ पी॰)</note>।</p>

<p rend="gathalast">पहाय जातिसंसारं, दुक्खस्सन्तं करिस्सती’’ति॥</p>

<p rend="centre">… अभिभूतो थेरो…।</p>

<p rend="subhead">१४. गोतमत्थेरगाथा</p>

<p rend="hangnum" n="258"><hi rend="paranum">२५८</hi><hi rend="dot">.</hi></p>

<p rend="gatha1"> ‘‘संसरं <pb ed="P" n="0.0032"/> हि निरयं अगच्छिस्सं, पेतलोकमगमं पुनप्पुनं।</p>

<p rend="gathalast">दुक्खमम्हिपि तिरच्छानयोनियं, नेकधा हि वुसितं चिरं मया॥</p>

<p rend="hangnum" n="259"><hi rend="paranum">२५९</hi><hi rend="dot">.</hi></p>

<p rend="gatha1"> ‘‘मानुसोपि च भवोभिराधितो, सग्गकायमगमं सकिं सकिं।</p>

<p rend="gathalast">रूपधातुसु <pb ed="T" n="0.0309"/> अरूपधातुसु, नेवसञ्‍ञिसु असञ्‍ञिसुट्ठितं॥</p>

<p rend="hangnum" n="260"><hi rend="paranum">२६०</hi><hi rend="dot">.</hi></p>

<p rend="gatha1"> ‘‘सम्भवा सुविदिता असारका, सङ्खता पचलिता सदेरिता।</p>

<p rend="gathalast">तं विदित्वा महमत्तसम्भवं, सन्तिमेव सतिमा समज्झग’’न्ति॥</p>

<p rend="centre">… गोतमो थेरो…।</p>

<p rend="subhead">१५. हारितत्थेरगाथा</p>

<p rend="hangnum" n="261"><hi rend="paranum">२६१</hi><hi rend="dot">.</hi></p>

<p rend="gatha1"> ‘‘यो पुब्बे करणीयानि, पच्छा सो कातुमिच्छति।</p>

<p rend="gathalast">सुखा सो धंसते ठाना, पच्छा च मनुतप्पति॥</p>

<p rend="hangnum" n="262"><hi rend="paranum">२६२</hi><hi rend="dot">.</hi></p>

<p rend="gatha1"> ‘‘यञ्हि <pb ed="M" n="0.0268"/> कयिरा तञ्हि वदे, यं न कयिरा न तं वदे।</p>

<p rend="gathalast">अकरोन्तं भासमानं, परिजानन्ति पण्डिता॥</p>

<p rend="hangnum" n="263"><hi rend="paranum">२६३</hi><hi rend="dot">.</hi></p>

<p rend="gatha1"> ‘‘सुसुखं वत निब्बानं, सम्मासम्बुद्धदेसितं।</p>

<p rend="gathalast">असोकं विरजं खेमं, यत्थ दुक्खं निरुज्झती’’ति॥</p>

<p rend="centre">… हारितो थेरो…।</p>

<p rend="subhead">१६. विमलत्थेरगाथा</p>

<p rend="hangnum" n="264"><hi rend="paranum">२६४</hi><hi rend="dot">.</hi></p>

<p rend="gatha1"> ‘‘पापमित्ते विवज्‍जेत्वा, भजेय्युत्तमपुग्गलं।</p>

<p rend="gathalast">ओवादे चस्स तिट्ठेय्य, पत्थेन्तो अचलं सुखं॥</p>

<p rend="hangnum" n="265"><hi rend="paranum">२६५</hi><hi rend="dot">.</hi></p>

<p rend="gatha1"> ‘‘परित्तं दारुमारुय्ह, यथा सीदे महण्णवे।</p>

<p rend="gatha2">एवं कुसीतमागम्म, साधुजीवीपि सीदति।</p>

<p rend="gathalast">तस्मा तं परिवज्‍जेय्य, कुसीतं हीनवीरियं॥</p>

<p rend="hangnum" n="266"><hi rend="paranum">२६६</hi><hi rend="dot">.</hi></p>

<p rend="gatha1"> ‘‘पविवित्तेहि <pb ed="V" n="0.0208"/> अरियेहि, पहितत्तेहि झायिभि।</p>

<p rend="gathalast">निच्‍चं <pb ed="T" n="0.0310"/> आरद्धवीरियेहि, पण्डितेहि सहावसे’’ति॥</p>

<p rend="centre">… विमलो थेरो…।</p>

<trailer rend="centre">तिकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">अङ्गणिको भारद्वाजो, पच्‍चयो बाकुलो इसि।</p>

<p rend="gathalast">धनियो मातङ्गपुत्तो, सोभितो वारणो इसि॥</p>

<p rend="gatha1">वस्सिको च यसोजो च, साटिमत्तियुपालि च।</p>

<p rend="gathalast">उत्तरपालो अभिभूतो, गोतमो हारितोपि च॥</p>

<p rend="gatha1">थेरो तिकनिपातम्हि, निब्बाने विमलो कतो।</p>

<p rend="gathalast">अट्ठतालीस गाथायो, थेरा सोळस कित्तिताति॥</p>

<div id="kn8_4" n="kn8_4" type="nipata">
<head rend="chapter">४. चतुकनिपातो</head>

<p rend="subhead">१. नागसमालत्थेरगाथा</p>

<p rend="hangnum" n="267"><hi rend="paranum">२६७</hi><hi rend="dot">.</hi></p>

<p rend="gatha1"> ‘‘अलङ्कता <pb ed="M" n="0.0269"/><pb ed="V" n="0.0209"/><pb ed="P" n="0.0033"/> सुवसना, मालिनी चन्दनुस्सदा।</p>

<p rend="gathalast">मज्झे महापथे नारी, तुरिये नच्‍चति नट्टकी॥</p>

<p rend="hangnum" n="268"><hi rend="paranum">२६८</hi><hi rend="dot">.</hi></p>

<p rend="gatha1"> ‘‘पिण्डिकाय पविट्ठोहं, गच्छन्तो नं उदिक्खिसं।</p>

<p rend="gathalast">अलङ्कतं सुवसनं, मच्‍चुपासंव ओड्डितं॥</p>

<p rend="hangnum" n="269"><hi rend="paranum">२६९</hi><hi rend="dot">.</hi></p>

<p rend="gatha1"> ‘‘ततो मे मनसीकारो, योनिसो उदपज्‍जथ।</p>

<p rend="gathalast">आदीनवो पातुरहु, निब्बिदा समतिट्ठथ <note>सम्पतिट्ठथ (क॰)</note>॥</p>

<p rend="hangnum" n="270"><hi rend="paranum">२७०</hi><hi rend="dot">.</hi></p>

<p rend="gatha1"> ‘‘ततो चित्तं विमुच्‍चि मे, पस्स धम्मसुधम्मतं।</p>

<p rend="gathalast">तिस्सो <pb ed="T" n="0.0311"/> विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… नागसमालो थेरो…।</p>

<p rend="subhead">२. भगुत्थेरगाथा</p>

<p rend="hangnum" n="271"><hi rend="paranum">२७१</hi><hi rend="dot">.</hi></p>

<p rend="gatha1"> ‘‘अहं मिद्धेन पकतो, विहारा उपनिक्खमिं।</p>

<p rend="gathalast">चङ्कमं अभिरुहन्तो, तत्थेव पपतिं छमा॥</p>

<p rend="hangnum" n="272"><hi rend="paranum">२७२</hi><hi rend="dot">.</hi></p>

<p rend="gatha1"> ‘‘गत्तानि परिमज्‍जित्वा, पुनपारुय्ह चङ्कमं।</p>

<p rend="gathalast">चङ्कमे चङ्कमिं सोहं, अज्झत्तं सुसमाहितो॥</p>

<p rend="hangnum" n="273"><hi rend="paranum">२७३</hi><hi rend="dot">.</hi></p>

<p rend="gatha1"> ‘‘ततो मे मनसीकारो, योनिसो उदपज्‍जथ।</p>

<p rend="gathalast">आदीनवो पातुरहु, निब्बिदा समतिट्ठथ॥</p>

<p rend="hangnum" n="274"><hi rend="paranum">२७४</hi><hi rend="dot">.</hi></p>

<p rend="gatha1"> ‘‘ततो चित्तं विमुच्‍चि मे, पस्स धम्मसुधम्मतं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… भगुत्थेरो…।</p>

<p rend="subhead">३. सभियत्थेरगाथा</p>

<p rend="hangnum" n="275"><hi rend="paranum">२७५</hi><hi rend="dot">.</hi></p>

<p rend="gatha1"> <note>ध॰ प॰ ६ धम्मपदेपि</note> ‘‘परे च न विजानन्ति, मयमेत्थ यमामसे।</p>

<p rend="gathalast">ये च तत्थ विजानन्ति, ततो सम्मन्ति मेधगा॥</p>

<p rend="hangnum" n="276"><hi rend="paranum">२७६</hi><hi rend="dot">.</hi></p>

<p rend="gatha1"> ‘‘यदा <pb ed="V" n="0.0210"/> च अविजानन्ता, इरियन्त्यमरा विय।</p>

<p rend="gathalast">विजानन्ति च ये धम्मं, आतुरेसु अनातुरा॥</p>

<p rend="hangnum" n="277"><hi rend="paranum">२७७</hi><hi rend="dot">.</hi></p>

<p rend="gatha1"> ‘‘यं <pb ed="M" n="0.0270"/> किञ्‍चि सिथिलं कम्मं, संकिलिट्ठञ्‍च यं वतं।</p>

<p rend="gathalast">सङ्कस्सरं ब्रह्मचरियं, न तं होति महप्फलं॥</p>

<p rend="hangnum" n="278"><hi rend="paranum">२७८</hi><hi rend="dot">.</hi></p>

<p rend="gatha1"> ‘‘यस्स सब्रह्मचारीसु, गारवो नूपलब्भति।</p>

<p rend="gathalast">आरका होति सद्धम्मा, नभं पुथविया यथा’’ति॥</p>

<p rend="centre">… सभियो थेरो…।</p>

<p rend="subhead">४. नन्दकत्थेरगाथा</p>

<p rend="hangnum" n="279"><hi rend="paranum">२७९</hi><hi rend="dot">.</hi></p>

<p rend="gatha1"> ‘‘धिरत्थु <pb ed="T" n="0.0312"/> पूरे दुग्गन्धे, मारपक्खे अवस्सुते।</p>

<p rend="gathalast">नवसोतानि ते काये, यानि सन्दन्ति सब्बदा॥</p>

<p rend="hangnum" n="280"><hi rend="paranum">२८०</hi><hi rend="dot">.</hi></p>

<p rend="gatha1"> ‘‘मा <pb ed="P" n="0.0034"/> पुराणं अमञ्‍ञित्थो, मासादेसि तथागते।</p>

<p rend="gathalast">सग्गेपि ते न रज्‍जन्ति, किमङ्गं पन <note>किमङ्ग पन (सी॰)</note> मानुसे॥</p>

<p rend="hangnum" n="281"><hi rend="paranum">२८१</hi><hi rend="dot">.</hi></p>

<p rend="gatha1"> ‘‘ये च खो बाला दुम्मेधा, दुम्मन्ती मोहपारुता।</p>

<p rend="gathalast">तादिसा तत्थ रज्‍जन्ति, मारखित्तम्हि बन्धने॥</p>

<p rend="hangnum" n="282"><hi rend="paranum">२८२</hi><hi rend="dot">.</hi></p>

<p rend="gatha1"> ‘‘येसं रागो च दोसो च, अविज्‍जा च विराजिता।</p>

<p rend="gathalast">तादी तत्थ न रज्‍जन्ति, छिन्‍नसुत्ता अबन्धना’’ति॥</p>

<p rend="centre">… नन्दको थेरो…।</p>

<p rend="subhead">५. जम्बुकत्थेरगाथा</p>

<p rend="hangnum" n="283"><hi rend="paranum">२८३</hi><hi rend="dot">.</hi></p>

<p rend="gatha1"> ‘‘पञ्‍चपञ्‍ञासवस्सानि, रजोजल्‍लमधारयिं।</p>

<p rend="gathalast">भुञ्‍जन्तो मासिकं भत्तं, केसमस्सुं अलोचयिं॥</p>

<p rend="hangnum" n="284"><hi rend="paranum">२८४</hi><hi rend="dot">.</hi></p>

<p rend="gatha1"> ‘‘एकपादेन अट्ठासिं, आसनं परिवज्‍जयिं।</p>

<p rend="gathalast">सुक्खगूथानि च खादिं, उद्देसञ्‍च न सादियिं॥</p>

<p rend="hangnum" n="285"><hi rend="paranum">२८५</hi><hi rend="dot">.</hi></p>

<p rend="gatha1"> ‘‘एतादिसं करित्वान, बहुं दुग्गतिगामिनं।</p>

<p rend="gathalast">वुय्हमानो महोघेन, बुद्धं सरणमागमं॥</p>

<p rend="hangnum" n="286"><hi rend="paranum">२८६</hi><hi rend="dot">.</hi></p>

<p rend="gatha1"> ‘‘सरणगमनं पस्स, पस्स धम्मसुधम्मतं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… जम्बुको थेरो…।</p>

<p rend="subhead">६. सेनकत्थेरगाथा</p>

<p rend="hangnum" n="287"><hi rend="paranum">२८७</hi><hi rend="dot">.</hi></p>

<p rend="gatha1"> ‘‘स्वागतं <pb ed="M" n="0.0271"/><pb ed="V" n="0.0211"/> वत मे आसि, गयायं गयफग्गुया।</p>

<p rend="gathalast">यं अद्दसासिं सम्बुद्धं, देसेन्तं धम्ममुत्तमं॥</p>

<p rend="hangnum" n="288"><hi rend="paranum">२८८</hi><hi rend="dot">.</hi></p>

<p rend="gatha1"> ‘‘महप्पभं <pb ed="T" n="0.0313"/> गणाचरियं, अग्गपत्तं विनायकं।</p>

<p rend="gathalast">सदेवकस्स लोकस्स, जिनं अतुलदस्सनं॥</p>

<p rend="hangnum" n="289"><hi rend="paranum">२८९</hi><hi rend="dot">.</hi></p>

<p rend="gatha1"> ‘‘महानागं महावीरं, महाजुतिमनासवं।</p>

<p rend="gathalast">सब्बासवपरिक्खीणं, सत्थारमकुतोभयं॥</p>

<p rend="hangnum" n="290"><hi rend="paranum">२९०</hi><hi rend="dot">.</hi></p>

<p rend="gatha1"> ‘‘चिरसंकिलिट्ठं वत मं, दिट्ठिसन्दानबन्धितं <note>सन्धितं (सी॰ स्या॰), सन्दितं (पी॰ सी॰ अट्ठ॰)</note>।</p>

<p rend="gathalast">विमोचयि सो भगवा, सब्बगन्थेहि सेनक’’न्ति॥</p>

<p rend="centre">… सेनको थेरो…।</p>

<p rend="subhead">७. सम्भूतत्थेरगाथा</p>

<p rend="hangnum" n="291"><hi rend="paranum">२९१</hi><hi rend="dot">.</hi></p>

<p rend="gatha1"> ‘‘यो दन्धकाले तरति, तरणीये च दन्धये।</p>

<p rend="gathalast">अयोनि <note>अयोनिसो (स्या॰)</note> संविधानेन, बालो दुक्खं निगच्छति॥</p>

<p rend="hangnum" n="292"><hi rend="paranum">२९२</hi><hi rend="dot">.</hi></p>

<p rend="gatha1"> ‘‘तस्सत्था परिहायन्ति, काळपक्खेव चन्दिमा।</p>

<p rend="gathalast">आयसक्यञ्‍च <note>आयसस्यञ्‍च (सी॰)</note> पप्पोति, मित्तेहि च विरुज्झति॥</p>

<p rend="hangnum" n="293"><hi rend="paranum">२९३</hi><hi rend="dot">.</hi></p>

<p rend="gatha1"> ‘‘यो दन्धकाले दन्धेति, तरणीये च तारये।</p>

<p rend="gathalast">योनिसो संविधानेन, सुखं पप्पोति पण्डितो॥</p>

<p rend="hangnum" n="294"><hi rend="paranum">२९४</hi><hi rend="dot">.</hi></p>

<p rend="gatha1"> ‘‘तस्सत्था परिपूरेन्ति, सुक्‍कपक्खेव चन्दिमा।</p>

<p rend="gathalast">यसो कित्तिञ्‍च पप्पोति, मित्तेहि न विरुज्झती’’ति॥</p>

<p rend="centre">… सम्भूतो थेरो…।</p>

<p rend="subhead">८. राहुलत्थेरगाथा</p>

<p rend="hangnum" n="295"><hi rend="paranum">२९५</hi><hi rend="dot">.</hi></p>

<p rend="gatha1"> ‘‘उभयेनेव <pb ed="P" n="0.0035"/> सम्पन्‍नो, राहुलभद्दोति मं विदू।</p>

<p rend="gathalast">यञ्‍चम्हि पुत्तो बुद्धस्स, यञ्‍च धम्मेसु चक्खुमा॥</p>

<p rend="hangnum" n="296"><hi rend="paranum">२९६</hi><hi rend="dot">.</hi></p>

<p rend="gatha1"> ‘‘यञ्‍च मे आसवा खीणा, यञ्‍च नत्थि पुनब्भवो।</p>

<p rend="gathalast">अरहा <pb ed="T" n="0.0314"/> दक्खिणेय्योम्हि, तेविज्‍जो अमतद्दसो॥</p>

<p rend="hangnum" n="297"><hi rend="paranum">२९७</hi><hi rend="dot">.</hi></p>

<p rend="gatha1"> ‘‘कामन्धा <pb ed="M" n="0.0272"/> जालपच्छन्‍ना, तण्हाछादनछादिता।</p>

<p rend="gathalast">पमत्तबन्धुना बद्धा, मच्छाव कुमिनामुखे॥</p>

<p rend="hangnum" n="298"><hi rend="paranum">२९८</hi><hi rend="dot">.</hi></p>

<p rend="gatha1"> ‘‘तं <pb ed="V" n="0.0212"/> कामं अहमुज्झित्वा, छेत्वा मारस्स बन्धनं।</p>

<p rend="gathalast">समूलं तण्हमब्बुय्ह, सीतिभूतोस्मि निब्बुतो’’ति॥</p>

<p rend="centre">… राहुलो थेरो…।</p>

<p rend="subhead">९. चन्दनत्थेरगाथा</p>

<p rend="hangnum" n="299"><hi rend="paranum">२९९</hi><hi rend="dot">.</hi></p>

<p rend="gatha1"> ‘‘जातरूपेन सञ्छन्‍ना <note>पच्छन्‍ना (सी॰)</note>, दासीगणपुरक्खता।</p>

<p rend="gathalast">अङ्केन पुत्तमादाय, भरिया मं उपागमि॥</p>

<p rend="hangnum" n="300"><hi rend="paranum">३००</hi><hi rend="dot">.</hi></p>

<p rend="gatha1"> ‘‘तञ्‍च दिस्वान आयन्तिं, सकपुत्तस्स मातरं।</p>

<p rend="gathalast">अलङ्कतं सुवसनं, मच्‍चुपासंव ओड्डितं॥</p>

<p rend="hangnum" n="301"><hi rend="paranum">३०१</hi><hi rend="dot">.</hi></p>

<p rend="gatha1"> ‘‘ततो मे मनसीकारो, योनिसो उदपज्‍जथ।</p>

<p rend="gathalast">आदीनवो पातुरहु, निब्बिदा समतिट्ठथ॥</p>

<p rend="hangnum" n="302"><hi rend="paranum">३०२</hi><hi rend="dot">.</hi></p>

<p rend="gatha1"> ‘‘ततो चित्तं विमुच्‍चि मे, <hi rend="bold">पस्स धम्मसुधम्मतं। </hi></p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… चन्दनो थेरो…।</p>

<p rend="subhead">१०. धम्मिकत्थेरगाथा</p>

<p rend="hangnum" n="303"><hi rend="paranum">३०३</hi><hi rend="dot">.</hi></p>

<p rend="gatha1"> <note>जा॰ १.१०.१०२ जातकेपि</note> ‘‘धम्मो हवे रक्खति धम्मचारिं, धम्मो सुचिण्णो सुखमावहति।</p>

<p rend="gathalast">एसानिसंसो धम्मे सुचिण्णे, न दुग्गतिं गच्छति धम्मचारी॥</p>

<p rend="hangnum" n="304"><hi rend="paranum">३०४</hi><hi rend="dot">.</hi></p>

<p rend="gatha1"> <note>जा॰ १.१५.३८५</note> ‘‘नहि धम्मो अधम्मो च, उभो समविपाकिनो।</p>

<p rend="gathalast">अधम्मो <pb ed="T" n="0.0315"/> निरयं नेति, धम्मो पापेति सुग्गतिं॥</p>

<p rend="hangnum" n="305"><hi rend="paranum">३०५</hi><hi rend="dot">.</hi></p>

<p rend="gatha1"> ‘‘तस्मा हि धम्मेसु करेय्य छन्दं, इति मोदमानो सुगतेन तादिना।</p>

<p rend="gathalast">धम्मे ठिता सुगतवरस्स सावका, नीयन्ति धीरा सरणवरग्गगामिनो॥</p>

<p rend="hangnum" n="306"><hi rend="paranum">३०६</hi><hi rend="dot">.</hi></p>

<p rend="gatha1"> ‘‘विप्फोटितो <pb ed="M" n="0.0273"/> गण्डमूलो, तण्हाजालो समूहतो।</p>

<p rend="gatha2">सो खीणसंसारो न चत्थि किञ्‍चनं,</p>

<p rend="gathalast">चन्दो यथा दोसिना पुण्णमासिय’’न्ति॥</p>

<p rend="centre">… धम्मिको थेरो…।</p>

<p rend="subhead">११. सप्पकत्थेरगाथा</p>

<p rend="hangnum" n="307"><hi rend="paranum">३०७</hi><hi rend="dot">.</hi></p>

<p rend="gatha1"> ‘‘यदा बलाका सुचिपण्डरच्छदा, काळस्स मेघस्स भयेन तज्‍जिता।</p>

<p rend="gathalast">पलेहिति आलयमालयेसिनी, तदा नदी अजकरणी रमेति मं॥</p>

<p rend="hangnum" n="308"><hi rend="paranum">३०८</hi><hi rend="dot">.</hi></p>

<p rend="gatha1"> ‘‘यदा <pb ed="V" n="0.0213"/><pb ed="P" n="0.0036"/> बलाका सुविसुद्धपण्डरा, काळस्स मेघस्स भयेन तज्‍जिता।</p>

<p rend="gathalast">परियेसति लेणमलेणदस्सिनी, तदा नदी अजकरणी रमेति मं॥</p>

<p rend="hangnum" n="309"><hi rend="paranum">३०९</hi><hi rend="dot">.</hi></p>

<p rend="gatha1"> ‘‘कं नु तत्थ न रमेन्ति, जम्बुयो उभतो तहिं।</p>

<p rend="gathalast">सोभेन्ति आपगाकूलं, मम लेणस्स <note>महालेणस्स (स्या॰ क॰)</note> पच्छतो॥</p>

<p rend="hangnum" n="310"><hi rend="paranum">३१०</hi><hi rend="dot">.</hi></p>

<p rend="gatha1"> ‘‘ता मतमदसङ्घसुप्पहीना,</p>

<p rend="gatha2">भेका <pb ed="T" n="0.0316"/> मन्दवती पनादयन्ति।</p>

<p rend="gatha3">‘नाज्‍ज गिरिनदीहि विप्पवाससमयो,</p>

<p rend="gathalast">खेमा अजकरणी सिवा सुरम्मा’’’ति॥</p>

<p rend="centre">… सप्पको थेरो…।</p>

<p rend="subhead">१२. मुदितत्थेरगाथा</p>

<p rend="hangnum" n="311"><hi rend="paranum">३११</hi><hi rend="dot">.</hi></p>

<p rend="gatha1"> ‘‘पब्बजिं जीविकत्थोहं, लद्धान उपसम्पदं।</p>

<p rend="gathalast">ततो सद्धं पटिलभिं, दळ्हवीरियो परक्‍कमिं॥</p>

<p rend="hangnum" n="312"><hi rend="paranum">३१२</hi><hi rend="dot">.</hi></p>

<p rend="gatha1"> ‘‘कामं भिज्‍जतुयं कायो, मंसपेसी विसीयरुं <note>विसियन्तु (क॰)</note>।</p>

<p rend="gathalast">उभो जण्णुकसन्धीहि, जङ्घायो पपतन्तु मे॥</p>

<p rend="hangnum" n="313"><hi rend="paranum">३१३</hi><hi rend="dot">.</hi></p>

<p rend="gatha1"> ‘‘नासिस्सं <pb ed="M" n="0.0274"/> न पिविस्सामि, विहारा च न निक्खमे।</p>

<p rend="gathalast">नपि पस्सं निपातेस्सं, तण्हासल्‍ले अनूहते॥</p>

<p rend="hangnum" n="314"><hi rend="paranum">३१४</hi><hi rend="dot">.</hi></p>

<p rend="gatha1"> ‘‘तस्स मेवं विहरतो, पस्स वीरियपरक्‍कमं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… मुदितो थेरो…।</p>

<trailer rend="centre">चतुक्‍कनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">नागसमालो भगु च, सभियो नन्दकोपि च।</p>

<p rend="gathalast">जम्बुको सेनको थेरो, सम्भूतो राहुलोपि च॥</p>

<p rend="gatha1">भवति चन्दनो थेरो, दसेते <note>इदानि नवेव थेरा दिस्सन्ति</note> बुद्धसावका।</p>

<p rend="gatha2">धम्मिको सप्पको थेरो, मुदितो चापि ते तयो।</p>

<p rend="gathalast">गाथायो द्वे च पञ्‍ञास, थेरा सब्बेपि तेरसाति <note>इदानि द्वादसेव थेरा दिस्सन्ति</note>॥</p>

<div id="kn8_5" n="kn8_5" type="nipata">
<head rend="chapter">५. पञ्‍चकनिपातो</head>

<p rend="subhead">१. राजदत्तत्थेरगाथा</p>

<p rend="hangnum" n="315"><hi rend="paranum">३१५</hi><hi rend="dot">.</hi></p>

<p rend="gatha1"> ‘‘भिक्खु <pb ed="T" n="0.0317"/><pb ed="M" n="0.0275"/><pb ed="V" n="0.0214"/><pb ed="P" n="0.0037"/> सिवथिकं <note>सीवथिकं (सी॰ स्या॰ पी॰)</note> गन्त्वा, अद्दस इत्थिमुज्झितं।</p>

<p rend="gathalast">अपविद्धं सुसानस्मिं, खज्‍जन्तिं किमिही फुटं॥</p>

<p rend="hangnum" n="316"><hi rend="paranum">३१६</hi><hi rend="dot">.</hi></p>

<p rend="gatha1"> ‘‘यञ्हि एके जिगुच्छन्ति, मतं दिस्वान पापकं।</p>

<p rend="gathalast">कामरागो पातुरहु, अन्धोव सवती <note>वसती (सी॰)</note> अहुं॥</p>

<p rend="hangnum" n="317"><hi rend="paranum">३१७</hi><hi rend="dot">.</hi></p>

<p rend="gatha1"> ‘‘ओरं ओदनपाकम्हा, तम्हा ठाना अपक्‍कमिं।</p>

<p rend="gathalast">सतिमा सम्पजानोहं, एकमन्तं उपाविसिं॥</p>

<p rend="hangnum" n="318"><hi rend="paranum">३१८</hi><hi rend="dot">.</hi></p>

<p rend="gatha1"> ‘‘ततो मे मनसीकारो, योनिसो उदपज्‍जथ।</p>

<p rend="gathalast">आदीनवो पातुरहु, निब्बिदा समतिट्ठथ॥</p>

<p rend="hangnum" n="319"><hi rend="paranum">३१९</hi><hi rend="dot">.</hi></p>

<p rend="gatha1"> ‘‘ततो चित्तं विमुच्‍चि मे, पस्स धम्मसुधम्मतं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… राजदत्तो थेरो…।</p>

<p rend="subhead">२. सुभूतत्थेरगाथा</p>

<p rend="hangnum" n="320"><hi rend="paranum">३२०</hi><hi rend="dot">.</hi></p>

<p rend="gatha1"> ‘‘अयोगे युञ्‍जमत्तानं, पुरिसो किच्‍चमिच्छको <note>किच्‍चमिच्छतो (सी॰), किच्‍चमिच्छयं (कत्थचि)</note>।</p>

<p rend="gathalast">चरं चे नाधिगच्छेय्य, ‘तं मे दुब्भगलक्खणं’॥</p>

<p rend="hangnum" n="321"><hi rend="paranum">३२१</hi><hi rend="dot">.</hi></p>

<p rend="gatha1"> ‘‘अब्बूळ्हं अघगतं विजितं, एकञ्‍चे ओस्सजेय्य कलीव सिया।</p>

<p rend="gathalast">सब्बानिपि चे ओस्सजेय्य अन्धोव सिया, समविसमस्स अदस्सनतो॥</p>

<p rend="hangnum" n="322"><hi rend="paranum">३२२</hi><hi rend="dot">.</hi></p>

<p rend="gatha1"> ‘‘यञ्हि <pb ed="T" n="0.0318"/> कयिरा तञ्हि वदे, यं न कयिरा न तं वदे।</p>

<p rend="gathalast">अकरोन्तं भासमानं, परिजानन्ति पण्डिता॥</p>

<p rend="hangnum" n="323"><hi rend="paranum">३२३</hi><hi rend="dot">.</hi></p>

<p rend="gatha1"> <note>ध॰ प॰ ५१ धम्मपदेपि</note> ‘‘यथापि रुचिरं पुप्फं, वण्णवन्तं अगन्धकं।</p>

<p rend="gathalast">एवं सुभासिता वाचा, अफला होति अकुब्बतो॥</p>

<p rend="hangnum" n="324"><hi rend="paranum">३२४</hi><hi rend="dot">.</hi></p>

<p rend="gatha1"> <note>ध॰ प॰ ५२</note> ‘‘यथापि <pb ed="M" n="0.0276"/> रुचिरं पुप्फं, वण्णवन्तं सुगन्धकं <note>सगन्धकं (सी॰ स्या॰ पी॰)</note>।</p>

<p rend="gathalast">एवं सुभासिता वाचा, सफला होति कुब्बतो’’ति <note>सकुब्बतो (सी॰ पी॰), सुकुब्बतो (स्या॰)</note>॥</p>

<p rend="centre">… सुभूतो थेरो…।</p>

<p rend="subhead">३. गिरिमानन्दत्थेरगाथा</p>

<p rend="hangnum" n="325"><hi rend="paranum">३२५</hi><hi rend="dot">.</hi></p>

<p rend="gatha1"> ‘‘वस्सति <pb ed="V" n="0.0215"/><pb ed="P" n="0.0038"/> देवो यथा सुगीतं, छन्‍ना मे कुटिका सुखा निवाता।</p>

<p rend="gathalast">तस्सं विहरामि वूपसन्तो, अथ चे पत्थयसी पवस्स देव॥</p>

<p rend="hangnum" n="326"><hi rend="paranum">३२६</hi><hi rend="dot">.</hi></p>

<p rend="gatha1"> ‘‘वस्सति देवो यथा सुगीतं, छन्‍ना मे कुटिका सुखा निवाता।</p>

<p rend="gathalast">तस्सं विहरामि सन्तचित्तो, अथ चे पत्थयसी पवस्स देव॥</p>

<p rend="hangnum" n="327"><hi rend="paranum">३२७</hi><hi rend="dot">.</hi></p>

<p rend="gatha1"> ‘‘वस्सति देवो…पे॰… तस्सं विहरामि वीतरागो…पे॰…॥</p>

<p rend="hangnum" n="328"><hi rend="paranum">३२८</hi><hi rend="dot">.</hi></p>

<p rend="gatha1"> ‘‘वस्सति देवो…पे॰… तस्सं विहरामि वीतदोसो…पे॰…॥</p>

<p rend="hangnum" n="329"><hi rend="paranum">३२९</hi><hi rend="dot">.</hi></p>

<p rend="gatha1"> ‘‘वस्सति देवो…पे॰… तस्सं <pb ed="T" n="0.0319"/> विहरामि वीतमोहो।</p>

<p rend="gathalast">अथ चे पत्थयसी पवस्स देवा’’ति॥</p>

<p rend="centre">… गिरिमानन्दो थेरो…।</p>

<p rend="subhead">४. सुमनत्थेरगाथा</p>

<p rend="hangnum" n="330"><hi rend="paranum">३३०</hi><hi rend="dot">.</hi></p>

<p rend="gatha1"> ‘‘यं पत्थयानो धम्मेसु, उपज्झायो अनुग्गहि।</p>

<p rend="gathalast">अमतं अभिकङ्खन्तं, कतं कत्तब्बकं मया॥</p>

<p rend="hangnum" n="331"><hi rend="paranum">३३१</hi><hi rend="dot">.</hi></p>

<p rend="gatha1"> ‘‘अनुप्पत्तो सच्छिकतो, सयं धम्मो अनीतिहो।</p>

<p rend="gathalast">विसुद्धिञाणो निक्‍कङ्खो, ब्याकरोमि तवन्तिके॥</p>

<p rend="hangnum" n="332"><hi rend="paranum">३३२</hi><hi rend="dot">.</hi></p>

<p rend="gatha1"> ‘‘पुब्बेनिवासं जानामि, दिब्बचक्खु विसोधितं।</p>

<p rend="gathalast">सदत्थो मे अनुप्पत्तो, कतं बुद्धस्स सासनं॥</p>

<p rend="hangnum" n="333"><hi rend="paranum">३३३</hi><hi rend="dot">.</hi></p>

<p rend="gatha1"> ‘‘अप्पमत्तस्स मे सिक्खा, सुस्सुता तव सासने।</p>

<p rend="gathalast">सब्बे मे आसवा खीणा, नत्थि दानि पुनब्भवो॥</p>

<p rend="hangnum" n="334"><hi rend="paranum">३३४</hi><hi rend="dot">.</hi></p>

<p rend="gatha1"> ‘‘अनुसासि <pb ed="M" n="0.0277"/> मं अरियवता, अनुकम्पि अनुग्गहि।</p>

<p rend="gathalast">अमोघो तुय्हमोवादो, अन्तेवासिम्हि सिक्खितो’’ति॥</p>

<p rend="centre">… सुमनो थेरो…।</p>

<p rend="subhead">५. वड्ढत्थेरगाथा</p>

<p rend="hangnum" n="335"><hi rend="paranum">३३५</hi><hi rend="dot">.</hi></p>

<p rend="gatha1"> ‘‘साधू हि किर मे माता, पतोदं उपदंसयि।</p>

<p rend="gatha2">यस्साहं वचनं सुत्वा, अनुसिट्ठो जनेत्तिया।</p>

<p rend="gathalast">आरद्धवीरियो पहितत्तो, पत्तो सम्बोधिमुत्तमं॥</p>

<p rend="hangnum" n="336"><hi rend="paranum">३३६</hi><hi rend="dot">.</hi></p>

<p rend="gatha1"> ‘‘अरहा <pb ed="V" n="0.0216"/> दक्खिणेय्योम्हि, तेविज्‍जो अमतद्दसो।</p>

<p rend="gathalast">जेत्वा नमुचिनो सेनं, विहरामि अनासवो॥</p>

<p rend="hangnum" n="337"><hi rend="paranum">३३७</hi><hi rend="dot">.</hi></p>

<p rend="gatha1"> ‘‘अज्झत्तञ्‍च <pb ed="T" n="0.0320"/> बहिद्धा च, ये मे विज्‍जिंसु आसवा।</p>

<p rend="gathalast">सब्बे असेसा उच्छिन्‍ना, न च उप्पज्‍जरे पुन॥</p>

<p rend="hangnum" n="338"><hi rend="paranum">३३८</hi><hi rend="dot">.</hi></p>

<p rend="gatha1"> ‘‘विसारदा खो भगिनी, एतमत्थं अभासयि।</p>

<p rend="gathalast">‘अपिहा नून मयिपि, वनथो ते न विज्‍जति’॥</p>

<p rend="hangnum" n="339"><hi rend="paranum">३३९</hi><hi rend="dot">.</hi></p>

<p rend="gatha1"> ‘‘परियन्तकतं दुक्खं, अन्तिमोयं समुस्सयो।</p>

<p rend="gathalast">जातिमरणसंसारो, नत्थि दानि पुनब्भवो’’ति॥</p>

<p rend="centre">… वड्ढो थेरो…।</p>

<p rend="subhead">६. नदीकस्सपत्थेरगाथा</p>

<p rend="hangnum" n="340"><hi rend="paranum">३४०</hi><hi rend="dot">.</hi></p>

<p rend="gatha1"> ‘‘अत्थाय वत मे बुद्धो, नदिं नेरञ्‍जरं अगा।</p>

<p rend="gathalast">यस्साहं धम्मं सुत्वान, मिच्छादिट्ठिं विवज्‍जयिं॥</p>

<p rend="hangnum" n="341"><hi rend="paranum">३४१</hi><hi rend="dot">.</hi></p>

<p rend="gatha1"> ‘‘यजिं <pb ed="P" n="0.0039"/> उच्‍चावचे यञ्‍ञे, अग्गिहुत्तं जुहिं अहं।</p>

<p rend="gathalast">‘एसा सुद्धी’ति मञ्‍ञन्तो, अन्धभूतो <note>अन्धीभूतो (क॰)</note> पुथुज्‍जनो॥</p>

<p rend="hangnum" n="342"><hi rend="paranum">३४२</hi><hi rend="dot">.</hi></p>

<p rend="gatha1"> ‘‘दिट्ठिगहनपक्खन्दो <note>पक्खन्तो (सी॰), पक्खन्‍नो (स्या॰ पी॰)</note>, परामासेन मोहितो।</p>

<p rend="gathalast">असुद्धिं मञ्‍ञिसं सुद्धिं, अन्धभूतो अविद्दसु॥</p>

<p rend="hangnum" n="343"><hi rend="paranum">३४३</hi><hi rend="dot">.</hi></p>

<p rend="gatha1"> ‘‘मिच्छादिट्ठि पहीना मे, भवा सब्बे पदालिता <note>विदालिता (क॰)</note>।</p>

<p rend="gathalast">जुहामि दक्खिणेय्यग्गिं, नमस्सामि तथागतं॥</p>

<p rend="hangnum" n="344"><hi rend="paranum">३४४</hi><hi rend="dot">.</hi></p>

<p rend="gatha1"> ‘‘मोहा <pb ed="M" n="0.0278"/> सब्बे पहीना मे, भवतण्हा पदालिता।</p>

<p rend="gathalast">विक्खीणो जातिसंसारो, नत्थि दानि पुनब्भवो’’ति॥</p>

<p rend="centre">… नदीकस्सपो थेरो…।</p>

<p rend="subhead">७. गयाकस्सपत्थेरगाथा</p>

<p rend="hangnum" n="345"><hi rend="paranum">३४५</hi><hi rend="dot">.</hi></p>

<p rend="gatha1"> ‘‘पातो मज्झन्हिकं सायं, तिक्खत्तुं दिवसस्सहं।</p>

<p rend="gathalast">ओतरिं उदकं सोहं, गयाय गयफग्गुया॥</p>

<p rend="hangnum" n="346"><hi rend="paranum">३४६</hi><hi rend="dot">.</hi></p>

<p rend="gatha1"> ‘‘‘यं <pb ed="T" n="0.0321"/> मया पकतं पापं, पुब्बे अञ्‍ञासु जातिसु।</p>

<p rend="gathalast">तं दानीध पवाहेमि’, एवंदिट्ठि पुरे अहुं॥</p>

<p rend="hangnum" n="347"><hi rend="paranum">३४७</hi><hi rend="dot">.</hi></p>

<p rend="gatha1"> ‘‘सुत्वा <pb ed="V" n="0.0217"/> सुभासितं वाचं, धम्मत्थसहितं पदं।</p>

<p rend="gathalast">तथं याथावकं अत्थं, योनिसो पच्‍चवेक्खिसं।</p>

<p rend="hangnum" n="348"><hi rend="paranum">३४८</hi><hi rend="dot">.</hi></p>

<p rend="gatha1"> ‘‘निन्हातसब्बपापोम्हि, निम्मलो पयतो सुचि।</p>

<p rend="gathalast">सुद्धो सुद्धस्स दायादो, पुत्तो बुद्धस्स ओरसो॥</p>

<p rend="hangnum" n="349"><hi rend="paranum">३४९</hi><hi rend="dot">.</hi></p>

<p rend="gatha1"> ‘‘ओगय्हट्ठङ्गिकं सोतं, सब्बपापं पवाहयिं।</p>

<p rend="gathalast">तिस्सो विज्‍जा अज्झगमिं, कतं बुद्धस्स सासन’’न्ति॥</p>

<p rend="centre">… गयाकस्सपो थेरो…।</p>

<p rend="subhead">८. वक्‍कलित्थेरगाथा</p>

<p rend="hangnum" n="350"><hi rend="paranum">३५०</hi><hi rend="dot">.</hi></p>

<p rend="gatha1"> ‘‘वातरोगाभिनीतो त्वं, विहरं कानने वने।</p>

<p rend="gathalast">पविट्ठगोचरे लूखे, कथं भिक्खु करिस्ससि॥</p>

<p rend="hangnum" n="351"><hi rend="paranum">३५१</hi><hi rend="dot">.</hi></p>

<p rend="gatha1"> ‘‘पीतिसुखेन विपुलेन, फरमानो समुस्सयं।</p>

<p rend="gathalast">लूखम्पि अभिसम्भोन्तो, विहरिस्सामि कानने॥</p>

<p rend="hangnum" n="352"><hi rend="paranum">३५२</hi><hi rend="dot">.</hi></p>

<p rend="gatha1"> ‘‘भावेन्तो सतिपट्ठाने, इन्द्रियानि बलानि च।</p>

<p rend="gathalast">बोज्झङ्गानि च भावेन्तो, विहरिस्सामि कानने॥</p>

<p rend="hangnum" n="353"><hi rend="paranum">३५३</hi><hi rend="dot">.</hi></p>

<p rend="gatha1"> ‘‘आरद्धवीरिये पहितत्ते, निच्‍चं दळ्हपरक्‍कमे <note>आरद्धवीरियो पहितत्तो, निच्‍चं दळ्हपरक्‍कमो (सी॰)</note>।</p>

<p rend="gathalast">समग्गे सहिते दिस्वा, विहरिस्सामि कानने॥</p>

<p rend="hangnum" n="354"><hi rend="paranum">३५४</hi><hi rend="dot">.</hi></p>

<p rend="gatha1"> ‘‘अनुस्सरन्तो सम्बुद्धं, अग्गं दन्तं समाहितं।</p>

<p rend="gathalast">अतन्दितो <pb ed="T" n="0.0322"/> रत्तिन्दिवं, विहरिस्सामि कानने’’ति॥</p>

<p rend="centre">… वक्‍कलित्थेरो…।</p>

<p rend="subhead">९. विजितसेनत्थेरगाथा</p>

<p rend="hangnum" n="355"><hi rend="paranum">३५५</hi><hi rend="dot">.</hi></p>

<p rend="gatha1"> ‘‘ओलग्गेस्सामि <pb ed="M" n="0.0279"/> ते चित्त, आणिद्वारेव हत्थिनं।</p>

<p rend="gathalast">न तं पापे नियोजेस्सं, कामजाल <note>कामजालं (स्या॰)</note> सरीरज <note>सरीरजं (स्या॰ क॰)</note>॥</p>

<p rend="hangnum" n="356"><hi rend="paranum">३५६</hi><hi rend="dot">.</hi></p>

<p rend="gatha1"> ‘‘त्वं <pb ed="P" n="0.0040"/> ओलग्गो न गच्छसि <note>न गञ्छिसि (पी)</note>, द्वारविवरं गजोव अलभन्तो।</p>

<p rend="gathalast">न च चित्तकलि पुनप्पुनं, पसक्‍क <note>पसहं (सी॰ स्या॰ पी॰)</note> पापरतो चरिस्ससि॥</p>

<p rend="hangnum" n="357"><hi rend="paranum">३५७</hi><hi rend="dot">.</hi></p>

<p rend="gatha1"> ‘‘यथा कुञ्‍जरं अदन्तं, नवग्गहमङ्कुसग्गहो।</p>

<p rend="gathalast">बलवा आवत्तेति अकामं, एवं आवत्तयिस्सं तं॥</p>

<p rend="hangnum" n="358"><hi rend="paranum">३५८</hi><hi rend="dot">.</hi></p>

<p rend="gatha1"> ‘‘यथा वरहयदमकुसलो, सारथि पवरो दमेति आजञ्‍ञं।</p>

<p rend="gathalast">एवं दमयिस्सं तं, पतिट्ठितो पञ्‍चसु बलेसु॥</p>

<p rend="hangnum" n="359"><hi rend="paranum">३५९</hi><hi rend="dot">.</hi></p>

<p rend="gatha1"> ‘‘सतिया <pb ed="V" n="0.0218"/> तं निबन्धिस्सं, पयुत्तो ते दमेस्सामि <note>पयतत्तो वोदपेस्सामि (सी॰)</note>।</p>

<p rend="gathalast">वीरियधुरनिग्गहितो, न यितो दूरं <pb ed="T" n="0.0323"/> गमिस्ससे चित्ता’’ति॥</p>

<p rend="centre">… विजितसेनो थेरो…।</p>

<p rend="subhead">१०. यसदत्तत्थेरगाथा</p>

<p rend="hangnum" n="360"><hi rend="paranum">३६०</hi><hi rend="dot">.</hi></p>

<p rend="gatha1"> ‘‘उपारम्भचित्तो दुम्मेधो, सुणाति जिनसासनं।</p>

<p rend="gathalast">आरका होति सद्धम्मा, नभसो पथवी यथा॥</p>

<p rend="hangnum" n="361"><hi rend="paranum">३६१</hi><hi rend="dot">.</hi></p>

<p rend="gatha1"> ‘‘उपारम्भचित्तो दुम्मेधो, सुणाति जिनसासनं।</p>

<p rend="gathalast">परिहायति सद्धम्मा, काळपक्खेव चन्दिमा॥</p>

<p rend="hangnum" n="362"><hi rend="paranum">३६२</hi><hi rend="dot">.</hi></p>

<p rend="gatha1"> ‘‘उपारम्भचित्तो दुम्मेधो, सुणाति जिनसासनं।</p>

<p rend="gathalast">परिसुस्सति सद्धम्मे, मच्छो अप्पोदके यथा॥</p>

<p rend="hangnum" n="363"><hi rend="paranum">३६३</hi><hi rend="dot">.</hi></p>

<p rend="gatha1"> ‘‘उपारम्भचित्तो दुम्मेधो, सुणाति जिनसासनं।</p>

<p rend="gathalast">न विरूहति सद्धम्मे, खेत्ते बीजंव पूतिकं॥</p>

<p rend="hangnum" n="364"><hi rend="paranum">३६४</hi><hi rend="dot">.</hi></p>

<p rend="gatha1"> ‘‘यो च तुट्ठेन चित्तेन, सुणाति जिनसासनं।</p>

<p rend="gatha2">खेपेत्वा आसवे सब्बे, सच्छिकत्वा अकुप्पतं।</p>

<p rend="gathalast">पप्पुय्य परमं सन्तिं, परिनिब्बातिनासवो’’ति॥</p>

<p rend="centre">… यसदत्तो थेरो…।</p>

<p rend="subhead">११. सोणकुटिकण्णत्थेरगाथा</p>

<p rend="hangnum" n="365"><hi rend="paranum">३६५</hi><hi rend="dot">.</hi></p>

<p rend="gatha1"> ‘‘उपसम्पदा <pb ed="M" n="0.0280"/> च मे लद्धा, विमुत्तो चम्हि अनासवो।</p>

<p rend="gathalast">सो च मे भगवा दिट्ठो, विहारे च सहावसिं॥</p>

<p rend="hangnum" n="366"><hi rend="paranum">३६६</hi><hi rend="dot">.</hi></p>

<p rend="gatha1"> ‘‘बहुदेव रत्तिं भगवा, अब्भोकासेतिनामयि।</p>

<p rend="gathalast">विहारकुसलो सत्था, विहारं पाविसी तदा॥</p>

<p rend="hangnum" n="367"><hi rend="paranum">३६७</hi><hi rend="dot">.</hi></p>

<p rend="gatha1"> ‘‘सन्थरित्वान सङ्घाटिं, सेय्यं कप्पेसि गोतमो।</p>

<p rend="gathalast">सीहो <pb ed="T" n="0.0324"/> सेलगुहायंव, पहीनभयभेरवो॥</p>

<p rend="hangnum" n="368"><hi rend="paranum">३६८</hi><hi rend="dot">.</hi></p>

<p rend="gatha1"> ‘‘ततो कल्याणवाक्‍करणो, सम्मासम्बुद्धसावको।</p>

<p rend="gathalast">सोणो अभासि सद्धम्मं, बुद्धसेट्ठस्स सम्मुखा॥</p>

<p rend="hangnum" n="369"><hi rend="paranum">३६९</hi><hi rend="dot">.</hi></p>

<p rend="gatha1"> ‘‘पञ्‍चक्खन्धे परिञ्‍ञाय, भावयित्वान अञ्‍जसं।</p>

<p rend="gathalast">पप्पुय्य परमं सन्तिं, परिनिब्बिस्सत्यनासवो’’ति॥</p>

<p rend="centre">… सोणो कुटिकण्णथेरो…।</p>

<p rend="subhead">१२. कोसियत्थेरगाथा</p>

<p rend="hangnum" n="370"><hi rend="paranum">३७०</hi><hi rend="dot">.</hi></p>

<p rend="gatha1"> ‘‘यो <pb ed="V" n="0.0219"/><pb ed="P" n="0.0041"/> वे गरूनं वचनञ्‍ञु धीरो, वसे च तम्हि जनयेथ पेमं।</p>

<p rend="gathalast">सो भत्तिमा नाम च होति पण्डितो, ञत्वा च धम्मेसु विसेसि अस्स॥</p>

<p rend="hangnum" n="371"><hi rend="paranum">३७१</hi><hi rend="dot">.</hi></p>

<p rend="gatha1"> ‘‘यं आपदा उप्पतिता उळारा, नक्खम्भयन्ते पटिसङ्खयन्तं।</p>

<p rend="gathalast">सो थामवा नाम च होति पण्डितो, ञत्वा च धम्मेसु विसेसि अस्स॥</p>

<p rend="hangnum" n="372"><hi rend="paranum">३७२</hi><hi rend="dot">.</hi></p>

<p rend="gatha1"> ‘‘यो वे समुद्दोव ठितो अनेजो, गम्भीरपञ्‍ञो निपुणत्थदस्सी।</p>

<p rend="gathalast">असंहारियो नाम च होति पण्डितो, ञत्वा च धम्मेसु विसेसि अस्स॥</p>

<p rend="hangnum" n="373"><hi rend="paranum">३७३</hi><hi rend="dot">.</hi></p>

<p rend="gatha1"> ‘‘बहुस्सुतो धम्मधरो च होति, धम्मस्स <pb ed="T" n="0.0325"/> होति अनुधम्मचारी।</p>

<p rend="gathalast">सो तादिसो नाम च होति पण्डितो, ञत्वा च धम्मेसु विसेसि अस्स॥</p>

<p rend="hangnum" n="374"><hi rend="paranum">३७४</hi><hi rend="dot">.</hi></p>

<p rend="gatha1"> ‘‘अत्थञ्‍च <pb ed="M" n="0.0281"/> यो जानाति भासितस्स, अत्थञ्‍च ञत्वान तथा करोति।</p>

<p rend="gathalast">अत्थन्तरो नाम स होति पण्डितो, ञत्वा च धम्मेसु विसेसि अस्सा’’ति॥</p>

<p rend="centre">… कोसियो थेरो…।</p>

<trailer rend="centre">पञ्‍चकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">राजदत्तो सुभूतो च, गिरिमानन्दसुमना।</p>

<p rend="gathalast">वड्ढो च कस्सपो थेरो, गयाकस्सपवक्‍कली॥</p>

<p rend="gatha1">विजितो यसदत्तो च, सोणो कोसियसव्हयो।</p>

<p rend="gathalast">सट्ठि च पञ्‍च गाथायो, थेरा च एत्थ द्वादसाति॥</p>

<div id="kn8_6" n="kn8_6" type="nipata">
<head rend="chapter">६. छक्‍कनिपातो</head>

<p rend="subhead">१. उरुवेळकस्सपत्थेरगाथा</p>

<p rend="hangnum" n="375"><hi rend="paranum">३७५</hi><hi rend="dot">.</hi></p>

<p rend="gatha1"> ‘‘दिस्वान <pb ed="M" n="0.0282"/><pb ed="V" n="0.0220"/><pb ed="P" n="0.0042"/> पाटिहीरानि, गोतमस्स यसस्सिनो।</p>

<p rend="gathalast">न तावाहं पणिपतिं, इस्सामानेन वञ्‍चितो॥</p>

<p rend="hangnum" n="376"><hi rend="paranum">३७६</hi><hi rend="dot">.</hi></p>

<p rend="gatha1"> ‘‘मम सङ्कप्पमञ्‍ञाय, चोदेसि नरसारथि।</p>

<p rend="gathalast">ततो <pb ed="T" n="0.0326"/> मे आसि संवेगो, अब्भुतो लोमहंसनो॥</p>

<p rend="hangnum" n="377"><hi rend="paranum">३७७</hi><hi rend="dot">.</hi></p>

<p rend="gatha1"> ‘‘पुब्बे जटिलभूतस्स, या मे सिद्धि परित्तिका।</p>

<p rend="gathalast">ताहं तदा निराकत्वा <note>निरंकत्वा (स्या॰ क॰)</note>, पब्बजिं जिनसासने॥</p>

<p rend="hangnum" n="378"><hi rend="paranum">३७८</hi><hi rend="dot">.</hi></p>

<p rend="gatha1"> ‘‘पुब्बे यञ्‍ञेन सन्तुट्ठो, कामधातुपुरक्खतो।</p>

<p rend="gathalast">पच्छा रागञ्‍च दोसञ्‍च, मोहञ्‍चापि समूहनिं॥</p>

<p rend="hangnum" n="379"><hi rend="paranum">३७९</hi><hi rend="dot">.</hi></p>

<p rend="gatha1"> ‘‘पुब्बेनिवासं जानामि, दिब्बचक्खु विसोधितं।</p>

<p rend="gathalast">इद्धिमा परचित्तञ्‍ञू, दिब्बसोतञ्‍च पापुणिं॥</p>

<p rend="hangnum" n="380"><hi rend="paranum">३८०</hi><hi rend="dot">.</hi></p>

<p rend="gatha1"> ‘‘यस्स चत्थाय पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, सब्बसंयोजनक्खयो’’ति॥</p>

<p rend="centre">… उरुवेळकस्सपो थेरो…।</p>

<p rend="subhead">२. तेकिच्छकारित्थेरगाथा</p>

<p rend="hangnum" n="381"><hi rend="paranum">३८१</hi><hi rend="dot">.</hi></p>

<p rend="gatha1"> ‘‘अतिहिता वीहि, खलगता साली।</p>

<p rend="gathalast">न च लभे पिण्डं, कथमहं कस्सं॥</p>

<p rend="hangnum" n="382"><hi rend="paranum">३८२</hi><hi rend="dot">.</hi></p>

<p rend="gatha1"> ‘‘बुद्धमप्पमेय्यं अनुस्सर पसन्‍नो।</p>

<p rend="gathalast">पीतिया फुटसरीरो होहिसि सततमुदग्गो॥</p>

<p rend="hangnum" n="383"><hi rend="paranum">३८३</hi><hi rend="dot">.</hi></p>

<p rend="gatha1"> ‘‘धम्ममप्पमेय्यं अनुस्सर पसन्‍नो।</p>

<p rend="gathalast">पीतिया फुटसरीरो होहिसि सततमुदग्गो॥</p>

<p rend="hangnum" n="384"><hi rend="paranum">३८४</hi><hi rend="dot">.</hi></p>

<p rend="gatha1"> ‘‘सङ्घमप्पमेय्यं अनुस्सर पसन्‍नो।</p>

<p rend="gathalast">पीतिया फुटसरीरो होहिसि सततमुदग्गो॥</p>

<p rend="hangnum" n="385"><hi rend="paranum">३८५</hi><hi rend="dot">.</hi></p>

<p rend="gatha1"> ‘‘अब्भोकासे <pb ed="M" n="0.0283"/><pb ed="V" n="0.0221"/> विहरसि, सीता हेमन्तिका इमा रत्यो।</p>

<p rend="gathalast">मा सीतेन परेतो विहञ्‍ञित्थो, पविस <pb ed="T" n="0.0327"/> त्वं विहारं फुसितग्गळं॥</p>

<p rend="hangnum" n="386"><hi rend="paranum">३८६</hi><hi rend="dot">.</hi></p>

<p rend="gatha1"> ‘‘फुसिस्सं चतस्सो अप्पमञ्‍ञायो, ताहि च सुखितो विहरिस्सं।</p>

<p rend="gathalast">नाहं सीतेन विहञ्‍ञिस्सं, अनिञ्‍जितो विहरन्तो’’ति॥</p>

<p rend="centre">… तेकिच्छकारी <note>तेकिच्छकानि (सी॰ स्या॰ पी॰)</note> थेरो…।</p>

<p rend="subhead">३. महानागत्थेरगाथा</p>

<p rend="hangnum" n="387"><hi rend="paranum">३८७</hi><hi rend="dot">.</hi></p>

<p rend="gatha1"> ‘‘यस्स <pb ed="P" n="0.0043"/> सब्रह्मचारीसु, गारवो नूपलब्भति।</p>

<p rend="gathalast">परिहायति सद्धम्मा, मच्छो अप्पोदके यथा॥</p>

<p rend="hangnum" n="388"><hi rend="paranum">३८८</hi><hi rend="dot">.</hi></p>

<p rend="gatha1"> ‘‘यस्स सब्रह्मचारीसु, गारवो नूपलब्भति।</p>

<p rend="gathalast">न विरूहति सद्धम्मे, खेत्ते बीजंव पूतिकं॥</p>

<p rend="hangnum" n="389"><hi rend="paranum">३८९</hi><hi rend="dot">.</hi></p>

<p rend="gatha1"> ‘‘यस्स सब्रह्मचारीसु, गारवो नूपलब्भति।</p>

<p rend="gathalast">आरका होति निब्बाना <note>निब्बाणा (सी॰)</note>, धम्मराजस्स सासने॥</p>

<p rend="hangnum" n="390"><hi rend="paranum">३९०</hi><hi rend="dot">.</hi></p>

<p rend="gatha1"> ‘‘यस्स सब्रह्मचारीसु, गारवो उपलब्भति।</p>

<p rend="gathalast">न विहायति सद्धम्मा, मच्छो बव्होदके <note>बह्वोदके (सी॰), बहोदके (स्या॰)</note> यथा॥</p>

<p rend="hangnum" n="391"><hi rend="paranum">३९१</hi><hi rend="dot">.</hi></p>

<p rend="gatha1"> ‘‘यस्स सब्रह्मचारीसु, गारवो उपलब्भति।</p>

<p rend="gathalast">सो विरूहति सद्धम्मे, खेत्ते बीजंव भद्दकं॥</p>

<p rend="hangnum" n="392"><hi rend="paranum">३९२</hi><hi rend="dot">.</hi></p>

<p rend="gatha1"> ‘‘यस्स सब्रह्मचारीसु, गारवो उपलब्भति।</p>

<p rend="gathalast">सन्तिके होति निब्बानं <note>निब्बाणं (सी॰)</note>, धम्मराजस्स सासने’’ति॥</p>

<p rend="centre">… महानागो थेरो…।</p>

<p rend="subhead">४. कुल्‍लत्थेरगाथा</p>

<p rend="hangnum" n="393"><hi rend="paranum">३९३</hi><hi rend="dot">.</hi></p>

<p rend="gatha1"> ‘‘कुल्‍लो सिवथिकं गन्त्वा, अद्दस इत्थिमुज्झितं।</p>

<p rend="gathalast">अपविद्धं <pb ed="T" n="0.0328"/> सुसानस्मिं, खज्‍जन्तिं किमिही फुटं॥</p>

<p rend="hangnum" n="394"><hi rend="paranum">३९४</hi><hi rend="dot">.</hi></p>

<p rend="gatha1"> ‘‘आतुरं <pb ed="M" n="0.0284"/> असुचिं पूतिं, पस्स कुल्‍ल समुस्सयं।</p>

<p rend="gathalast">उग्घरन्तं पग्घरन्तं, बालानं अभिनन्दितं॥</p>

<p rend="hangnum" n="395"><hi rend="paranum">३९५</hi><hi rend="dot">.</hi></p>

<p rend="gatha1"> ‘‘धम्मादासं गहेत्वान, ञाणदस्सनपत्तिया।</p>

<p rend="gathalast">पच्‍चवेक्खिं इमं कायं, तुच्छं सन्तरबाहिरं॥</p>

<p rend="hangnum" n="396"><hi rend="paranum">३९६</hi><hi rend="dot">.</hi></p>

<p rend="gatha1"> ‘‘यथा इदं तथा एतं, यथा एतं तथा इदं।</p>

<p rend="gathalast">यथा अधो तथा उद्धं, यथा उद्धं तथा अधो॥</p>

<p rend="hangnum" n="397"><hi rend="paranum">३९७</hi><hi rend="dot">.</hi></p>

<p rend="gatha1"> ‘‘यथा <pb ed="V" n="0.0222"/> दिवा तथा रत्तिं, यथा रत्तिं तथा दिवा।</p>

<p rend="gathalast">यथा पुरे तथा पच्छा, यथा पच्छा तथा पुरे॥</p>

<p rend="hangnum" n="398"><hi rend="paranum">३९८</hi><hi rend="dot">.</hi></p>

<p rend="gatha1"> ‘‘पञ्‍चङ्गिकेन तुरियेन, न रती होति तादिसी।</p>

<p rend="gathalast">यथा एकग्गचित्तस्स, सम्मा धम्मं विपस्सतो’’ति॥</p>

<p rend="centre">… कुल्‍लो थेरो…।</p>

<p rend="subhead">५. मालुक्यपुत्तत्थेरगाथा</p>

<p rend="hangnum" n="399"><hi rend="paranum">३९९</hi><hi rend="dot">.</hi></p>

<p rend="gatha1"> ‘‘मनुजस्स पमत्तचारिनो, तण्हा वड्ढति मालुवा विय।</p>

<p rend="gathalast">सो प्‍लवती <note>प्‍लवति (सी॰ पी॰ क॰), परिप्‍लवति (स्या॰)</note> हुरा हुरं, फलमिच्छंव वनस्मि वानरो॥</p>

<p rend="hangnum" n="400"><hi rend="paranum">४००</hi><hi rend="dot">.</hi></p>

<p rend="gatha1"> ‘‘यं एसा सहते <note>सहति (पी॰ क॰)</note> जम्मी, तण्हा लोके विसत्तिका।</p>

<p rend="gathalast">सोका तस्स पवड्ढन्ति, अभिवट्ठंव <note>अभिवुट्ठंव (स्या॰), अभिवड्ढंव (क॰)</note> बीरणं॥</p>

<p rend="hangnum" n="401"><hi rend="paranum">४०१</hi><hi rend="dot">.</hi></p>

<p rend="gatha1"> ‘‘यो चेतं सहते <note>सहति (पी॰ क॰)</note> जम्मिं, तण्हं लोके दुरच्‍चयं।</p>

<p rend="gathalast">सोका तम्हा पपतन्ति, उदबिन्दूव पोक्खरा॥</p>

<p rend="hangnum" n="402"><hi rend="paranum">४०२</hi><hi rend="dot">.</hi></p>

<p rend="gatha1"> ‘‘तं <pb ed="P" n="0.0044"/> वो वदामि भद्दं वो, यावन्तेत्थ समागता।</p>

<p rend="gatha2">तण्हाय <pb ed="T" n="0.0329"/> मूलं खणथ, उसीरत्थोव बीरणं।</p>

<p rend="gathalast">मा वो नळंव सोतोव, मारो भञ्‍जि पुनप्पुनं॥</p>

<p rend="hangnum" n="403"><hi rend="paranum">४०३</hi><hi rend="dot">.</hi></p>

<p rend="gatha1"> ‘‘करोथ बुद्धवचनं, खणो वो मा उपच्‍चगा।</p>

<p rend="gathalast">खणातीता हि सोचन्ति, निरयम्हि समप्पिता॥</p>

<p rend="hangnum" n="404"><hi rend="paranum">४०४</hi><hi rend="dot">.</hi></p>

<p rend="gatha1"> ‘‘पमादो रजो पमादो <note>सब्बदा (सी॰ क॰), सुत्तनिपातट्ठकथायं उट्ठानसुत्तवण्णना ओलोकेतब्बा</note>, पमादानुपतितो रजो।</p>

<p rend="gathalast">अप्पमादेन विज्‍जाय, अब्बहे सल्‍लमत्तनो’’ति॥</p>

<p rend="centre">… मालुक्यपुत्तो <note>मालुङ्क्यपुत्तो (सी॰ स्या॰ पी॰)</note> थेरो…।</p>

<p rend="subhead">६. सप्पदासत्थेरगाथा</p>

<p rend="hangnum" n="405"><hi rend="paranum">४०५</hi><hi rend="dot">.</hi></p>

<p rend="gatha1"> ‘‘पण्णवीसतिवस्सानि<pb ed="M" n="0.0285"/>, यतो पब्बजितो अहं।</p>

<p rend="gathalast">अच्छरासङ्घातमत्तम्पि, चेतोसन्तिमनज्झगं॥</p>

<p rend="hangnum" n="406"><hi rend="paranum">४०६</hi><hi rend="dot">.</hi></p>

<p rend="gatha1"> ‘‘अलद्धा चित्तस्सेकग्गं, कामरागेन अट्टितो <note>अद्दितो (स्या॰ सी॰ अट्ठ॰), अड्डितो (क॰)</note>।</p>

<p rend="gathalast">बाहा पग्गय्ह कन्दन्तो, विहारा उपनिक्खमिं <note>नूपनिक्खमिं (सब्बत्थ), दुपनिक्खमिं (?)</note>॥</p>

<p rend="hangnum" n="407"><hi rend="paranum">४०७</hi><hi rend="dot">.</hi></p>

<p rend="gatha1"> ‘‘सत्थं वा आहरिस्सामि, को अत्थो जीवितेन मे।</p>

<p rend="gathalast">कथं हि सिक्खं पच्‍चक्खं, कालं कुब्बेथ मादिसो॥</p>

<p rend="hangnum" n="408"><hi rend="paranum">४०८</hi><hi rend="dot">.</hi></p>

<p rend="gatha1"> ‘‘तदाहं <pb ed="V" n="0.0223"/> खुरमादाय, मञ्‍चकम्हि उपाविसिं।</p>

<p rend="gathalast">परिनीतो खुरो आसि, धमनिं छेत्तुमत्तनो॥</p>

<p rend="hangnum" n="409"><hi rend="paranum">४०९</hi><hi rend="dot">.</hi></p>

<p rend="gatha1"> ‘‘ततो मे मनसीकारो, योनिसो उदपज्‍जथ।</p>

<p rend="gathalast">आदीनवो पातुरहु, निब्बिदा समतिट्ठथ॥</p>

<p rend="hangnum" n="410"><hi rend="paranum">४१०</hi><hi rend="dot">.</hi></p>

<p rend="gatha1"> ‘‘ततो चित्तं विमुच्‍चि मे, पस्स धम्मसुधम्मतं।</p>

<p rend="gathalast">तिस्सो <pb ed="T" n="0.0330"/> विज्‍जा अनुप्पत्ता, कतं बुद्धस्स सासन’’न्ति॥</p>

<p rend="centre">… सप्पदासो थेरो…।</p>

<p rend="subhead">७.कातियानत्थेरगाथा</p>

<p rend="hangnum" n="411"><hi rend="paranum">४११</hi><hi rend="dot">.</hi></p>

<p rend="gatha1"> ‘‘उट्ठेहि निसीद कातियान, मा निद्दाबहुलो अहु जागरस्सु।</p>

<p rend="gathalast">मा तं अलसं पमत्तबन्धु, कूटेनेव जिनातु मच्‍चुराजा॥</p>

<p rend="hangnum" n="412"><hi rend="paranum">४१२</hi><hi rend="dot">.</hi></p>

<p rend="gatha1"> ‘‘सेय्यथापि <note>सयथापि (सी॰ पी॰)</note> महासमुद्दवेगो, एवं जातिजरातिवत्तते तं।</p>

<p rend="gathalast">सो करोहि सुदीपमत्तनो त्वं, न हि ताणं तव विज्‍जतेव अञ्‍ञं॥</p>

<p rend="hangnum" n="413"><hi rend="paranum">४१३</hi><hi rend="dot">.</hi></p>

<p rend="gatha1"> ‘‘सत्था हि विजेसि मग्गमेतं, सङ्गा जातिजराभया अतीतं।</p>

<p rend="gathalast">पुब्बापररत्तमप्पमत्तो, अनुयुञ्‍जस्सु दळ्हं करोहि योगं॥</p>

<p rend="hangnum" n="414"><hi rend="paranum">४१४</hi><hi rend="dot">.</hi></p>

<p rend="gatha1"> ‘‘पुरिमानि <pb ed="M" n="0.0286"/> पमुञ्‍च बन्धनानि, सङ्घाटिखुरमुण्डभिक्खभोजी।</p>

<p rend="gathalast">मा खिड्डारतिञ्‍च मा निद्दं, अनुयुञ्‍जित्थ झाय कातियान॥</p>

<p rend="hangnum" n="415"><hi rend="paranum">४१५</hi><hi rend="dot">.</hi></p>

<p rend="gatha1"> ‘‘झायाहि <pb ed="P" n="0.0045"/> जिनाहि कातियान, योगक्खेमपथेसु <pb ed="T" n="0.0331"/> कोविदोसि।</p>

<p rend="gathalast">पप्पुय्य अनुत्तरं विसुद्धिं, परिनिब्बाहिसि वारिनाव जोति॥</p>

<p rend="hangnum" n="416"><hi rend="paranum">४१६</hi><hi rend="dot">.</hi></p>

<p rend="gatha1"> ‘‘पज्‍जोतकरो परित्तरंसो, वातेन विनम्यते लताव।</p>

<p rend="gatha2">एवम्पि तुवं अनादियानो, मारं इन्दसगोत्त निद्धुनाहि।</p>

<p rend="gathalast">सो वेदयितासु वीतरागो, कालं कङ्ख इधेव सीतिभूतो’’ति॥</p>

<p rend="centre">… कातियानो थेरो…।</p>

<p rend="subhead">८. मिगजालत्थेरगाथा</p>

<p rend="hangnum" n="417"><hi rend="paranum">४१७</hi><hi rend="dot">.</hi></p>

<p rend="gatha1"> ‘‘सुदेसितो चक्खुमता, बुद्धेनादिच्‍चबन्धुना।</p>

<p rend="gathalast">सब्बसंयोजनातीतो, सब्बवट्टविनासनो॥</p>

<p rend="hangnum" n="418"><hi rend="paranum">४१८</hi><hi rend="dot">.</hi></p>

<p rend="gatha1"> ‘‘निय्यानिको उत्तरणो, तण्हामूलविसोसनो।</p>

<p rend="gathalast">विसमूलं आघातनं, छेत्वा पापेति निब्बुतिं॥</p>

<p rend="hangnum" n="419"><hi rend="paranum">४१९</hi><hi rend="dot">.</hi></p>

<p rend="gatha1"> ‘‘अञ्‍ञाणमूलभेदाय<pb ed="V" n="0.0224"/>, कम्मयन्तविघाटनो।</p>

<p rend="gathalast">विञ्‍ञाणानं परिग्गहे, ञाणवजिरनिपातनो॥</p>

<p rend="hangnum" n="420"><hi rend="paranum">४२०</hi><hi rend="dot">.</hi></p>

<p rend="gatha1"> ‘‘वेदनानं विञ्‍ञापनो, उपादानप्पमोचनो।</p>

<p rend="gathalast">भवं अङ्गारकासुंव, ञाणेन अनुपस्सनो <note>अनुपस्सको (सी॰ पी॰)</note>॥</p>

<p rend="hangnum" n="421"><hi rend="paranum">४२१</hi><hi rend="dot">.</hi></p>

<p rend="gatha1"> ‘‘महारसो सुगम्भीरो, जरामच्‍चुनिवारणो।</p>

<p rend="gathalast">अरियो <pb ed="T" n="0.0332"/> अट्ठङ्गिको मग्गो, दुक्खूपसमनो सिवो॥</p>

<p rend="hangnum" n="422"><hi rend="paranum">४२२</hi><hi rend="dot">.</hi></p>

<p rend="gatha1"> ‘‘कम्मं कम्मन्ति ञत्वान, विपाकञ्‍च विपाकतो।</p>

<p rend="gatha2">पटिच्‍चुप्पन्‍नधम्मानं, यथावालोकदस्सनो।</p>

<p rend="gathalast">महाखेमङ्गमो सन्तो, परियोसानभद्दको’’ति॥</p>

<p rend="centre">… मिगजालो थेरो…।</p>

<p rend="subhead">९. पुरोहितपुत्तजेन्तत्थेरगाथा</p>

<p rend="hangnum" n="423"><hi rend="paranum">४२३</hi><hi rend="dot">.</hi></p>

<p rend="gatha1"> ‘‘जातिमदेन <pb ed="M" n="0.0287"/> मत्तोहं, भोगइस्सरियेन च।</p>

<p rend="gathalast">सण्ठानवण्णरूपेन, मदमत्तो अचारिहं॥</p>

<p rend="hangnum" n="424"><hi rend="paranum">४२४</hi><hi rend="dot">.</hi></p>

<p rend="gatha1"> ‘‘नात्तनो समकं कञ्‍चि, अतिरेकं च मञ्‍ञिसं।</p>

<p rend="gathalast">अतिमानहतो बालो, पत्थद्धो उस्सितद्धजो॥</p>

<p rend="hangnum" n="425"><hi rend="paranum">४२५</hi><hi rend="dot">.</hi></p>

<p rend="gatha1"> ‘‘मातरं पितरञ्‍चापि, अञ्‍ञेपि गरुसम्मते।</p>

<p rend="gathalast">न कञ्‍चि अभिवादेसिं, मानत्थद्धो अनादरो॥</p>

<p rend="hangnum" n="426"><hi rend="paranum">४२६</hi><hi rend="dot">.</hi></p>

<p rend="gatha1"> ‘‘दिस्वा विनायकं अग्गं, सारथीनं वरुत्तमं।</p>

<p rend="gathalast">तपन्तमिव आदिच्‍चं, भिक्खुसङ्घपुरक्खतं॥</p>

<p rend="hangnum" n="427"><hi rend="paranum">४२७</hi><hi rend="dot">.</hi></p>

<p rend="gatha1"> ‘‘मानं मदञ्‍च छड्डेत्वा, विप्पसन्‍नेन चेतसा।</p>

<p rend="gathalast">सिरसा अभिवादेसिं, सब्बसत्तानमुत्तमं॥</p>

<p rend="hangnum" n="428"><hi rend="paranum">४२८</hi><hi rend="dot">.</hi></p>

<p rend="gatha1"> ‘‘अतिमानो <pb ed="P" n="0.0046"/> च ओमानो, पहीना सुसमूहता।</p>

<p rend="gathalast">अस्मिमानो समुच्छिन्‍नो, सब्बे मानविधा हता’’ति॥</p>

<p rend="centre">… जेन्तो पुरोहितपुत्तो थेरो…।</p>

<p rend="subhead">१०. सुमनत्थेरगाथा</p>

<p rend="hangnum" n="429"><hi rend="paranum">४२९</hi><hi rend="dot">.</hi></p>

<p rend="gatha1"> ‘‘यदा <pb ed="T" n="0.0333"/> नवो पब्बजितो, जातिया सत्तवस्सिको।</p>

<p rend="gathalast">इद्धिया अभिभोत्वान, पन्‍नगिन्दं महिद्धिकं॥</p>

<p rend="hangnum" n="430"><hi rend="paranum">४३०</hi><hi rend="dot">.</hi></p>

<p rend="gatha1"> ‘‘उपज्झायस्स <pb ed="V" n="0.0225"/> उदकं, अनोतत्ता महासरा।</p>

<p rend="gathalast">आहरामि ततो दिस्वा, मं सत्था एतदब्रवि’’॥</p>

<p rend="hangnum" n="431"><hi rend="paranum">४३१</hi><hi rend="dot">.</hi></p>

<p rend="gatha1"> ‘‘सारिपुत्त इमं पस्स, आगच्छन्तं कुमारकं।</p>

<p rend="gathalast">उदककुम्भमादाय, अज्झत्तं सुसमाहितं॥</p>

<p rend="hangnum" n="432"><hi rend="paranum">४३२</hi><hi rend="dot">.</hi></p>

<p rend="gatha1"> ‘‘पासादिकेन वत्तेन, कल्याणइरियापथो।</p>

<p rend="gathalast">सामणेरोनुरुद्धस्स, इद्धिया च विसारदो॥</p>

<p rend="hangnum" n="433"><hi rend="paranum">४३३</hi><hi rend="dot">.</hi></p>

<p rend="gatha1"> ‘‘आजानीयेन आजञ्‍ञो, साधुना साधुकारितो।</p>

<p rend="gathalast">विनीतो अनुरुद्धेन, कतकिच्‍चेन सिक्खितो॥</p>

<p rend="hangnum" n="434"><hi rend="paranum">४३४</hi><hi rend="dot">.</hi></p>

<p rend="gatha1"> ‘‘सो पत्वा परमं सन्तिं, सच्छिकत्वा अकुप्पतं।</p>

<p rend="gathalast">सामणेरो स सुमनो, मा मं जञ्‍ञाति इच्छती’’ति॥</p>

<p rend="centre">… सुमनो थेरो…।</p>

<p rend="subhead">११. न्हातकमुनित्थेरगाथा</p>

<p rend="hangnum" n="435"><hi rend="paranum">४३५</hi><hi rend="dot">.</hi></p>

<p rend="gatha1"> ‘‘वातरोगाभिनीतो <pb ed="M" n="0.0288"/> त्वं, विहरं कानने वने।</p>

<p rend="gathalast">पविद्धगोचरे लूखे, कथं भिक्खु करिस्ससि’’॥</p>

<p rend="hangnum" n="436"><hi rend="paranum">४३६</hi><hi rend="dot">.</hi></p>

<p rend="gatha1"> ‘‘पीतिसुखेन विपुलेन, फरित्वान समुस्सयं।</p>

<p rend="gathalast">लूखम्पि अभिसम्भोन्तो, विहरिस्सामि कानने॥</p>

<p rend="hangnum" n="437"><hi rend="paranum">४३७</hi><hi rend="dot">.</hi></p>

<p rend="gatha1"> ‘‘भावेन्तो सत्त बोज्झङ्गे, इन्द्रियानि बलानि च।</p>

<p rend="gathalast">झानसोखुम्मसम्पन्‍नो <note>झानसुखुमसम्पन्‍नो (स्या॰ क॰)</note>, विहरिस्सं अनासवो॥</p>

<p rend="hangnum" n="438"><hi rend="paranum">४३८</hi><hi rend="dot">.</hi></p>

<p rend="gatha1"> ‘‘विप्पमुत्तं <pb ed="T" n="0.0334"/> किलेसेहि, सुद्धचित्तं अनाविलं।</p>

<p rend="gathalast">अभिण्हं पच्‍चवेक्खन्तो, विहरिस्सं अनासवो॥</p>

<p rend="hangnum" n="439"><hi rend="paranum">४३९</hi><hi rend="dot">.</hi></p>

<p rend="gatha1"> ‘‘अज्झत्तञ्‍च बहिद्धा च, ये मे विज्‍जिंसु आसवा।</p>

<p rend="gathalast">सब्बे असेसा उच्छिन्‍ना, न च उप्पज्‍जरे पुन॥</p>

<p rend="hangnum" n="440"><hi rend="paranum">४४०</hi><hi rend="dot">.</hi></p>

<p rend="gatha1"> ‘‘पञ्‍चक्खन्धा परिञ्‍ञाता, तिट्ठन्ति छिन्‍नमूलका।</p>

<p rend="gathalast">दुक्खक्खयो अनुप्पत्तो, नत्थि दानि पुनब्भवो’’ति॥</p>

<p rend="centre">… न्हातकमुनित्थेरो…।</p>

<p rend="subhead">१२. ब्रह्मदत्तत्थेरगाथा</p>

<p rend="hangnum" n="441"><hi rend="paranum">४४१</hi><hi rend="dot">.</hi></p>

<p rend="gatha1"> ‘‘अक्‍कोधस्स कुतो कोधो, दन्तस्स समजीविनो।</p>

<p rend="gathalast">सम्मदञ्‍ञा विमुत्तस्स, उपसन्तस्स तादिनो॥</p>

<p rend="hangnum" n="442"><hi rend="paranum">४४२</hi><hi rend="dot">.</hi></p>

<p rend="gatha1"> ‘‘तस्सेव <pb ed="V" n="0.0226"/><pb ed="P" n="0.0047"/> तेन पापियो, यो कुद्धं पटिकुज्झति।</p>

<p rend="gathalast">कुद्धं अप्पटिकुज्झन्तो, सङ्गामं जेति दुज्‍जयं॥</p>

<p rend="hangnum" n="443"><hi rend="paranum">४४३</hi><hi rend="dot">.</hi></p>

<p rend="gatha1"> <note>सं॰ नि॰ १.१८८, २५०</note> ‘‘उभिन्‍नमत्थं चरति, अत्तनो च परस्स च।</p>

<p rend="gathalast">परं सङ्कुपितं ञत्वा, यो सतो उपसम्मति॥</p>

<p rend="hangnum" n="444"><hi rend="paranum">४४४</hi><hi rend="dot">.</hi></p>

<p rend="gatha1"> <note>सं॰ नि॰ १.१८८, २५०</note> ‘‘उभिन्‍नं तिकिच्छन्तं तं, अत्तनो च परस्स च।</p>

<p rend="gathalast">जना मञ्‍ञन्ति बालोति, ये धम्मस्स अकोविदा॥</p>

<p rend="hangnum" n="445"><hi rend="paranum">४४५</hi><hi rend="dot">.</hi></p>

<p rend="gatha1"> ‘‘उप्पज्‍जे ते सचे कोधो, आवज्‍ज ककचूपमं।</p>

<p rend="gathalast">उप्पज्‍जे चे रसे तण्हा, पुत्तमंसूपमं सर॥</p>

<p rend="hangnum" n="446"><hi rend="paranum">४४६</hi><hi rend="dot">.</hi></p>

<p rend="gatha1"> ‘‘सचे धावति चित्तं ते, कामेसु च भवेसु च।</p>

<p rend="gathalast">खिप्पं <pb ed="T" n="0.0335"/> निग्गण्ह सतिया, किट्ठादं विय दुप्पसु’’न्ति।</p>

<p rend="centre">… ब्रह्मदत्तो थेरो…।</p>

<p rend="subhead">१३. सिरिमण्डत्थेरगाथा</p>

<p rend="hangnum" n="447"><hi rend="paranum">४४७</hi><hi rend="dot">.</hi></p>

<p rend="gatha1"> <note>उदा॰ ४५; चूळव॰ ३८५; परि॰ ३३९</note> ‘‘छन्‍नमतिवस्सति<pb ed="M" n="0.0289"/>, विवटं नातिवस्सति।</p>

<p rend="gathalast">तस्मा छन्‍नं विवरेथ, एवं तं नातिवस्सति॥</p>

<p rend="hangnum" n="448"><hi rend="paranum">४४८</hi><hi rend="dot">.</hi></p>

<p rend="gatha1"> <note>सं॰ नि॰ १.६६; नेत्ति॰ १८</note> ‘‘मच्‍चुनाब्भहतो लोको, जराय परिवारितो।</p>

<p rend="gathalast">तण्हासल्‍लेन ओतिण्णो, इच्छाधूपायितो सदा॥</p>

<p rend="hangnum" n="449"><hi rend="paranum">४४९</hi><hi rend="dot">.</hi></p>

<p rend="gatha1"> ‘‘मच्‍चुनाब्भहतो लोको, परिक्खित्तो जराय च।</p>

<p rend="gathalast">हञ्‍ञति निच्‍चमत्ताणो, पत्तदण्डोव तक्‍करो॥</p>

<p rend="hangnum" n="450"><hi rend="paranum">४५०</hi><hi rend="dot">.</hi></p>

<p rend="gatha1"> ‘‘आगच्छन्तग्गिखन्धाव, मच्‍चु ब्याधि जरा तयो।</p>

<p rend="gathalast">पच्‍चुग्गन्तुं बलं नत्थि, जवो नत्थि पलायितुं॥</p>

<p rend="hangnum" n="451"><hi rend="paranum">४५१</hi><hi rend="dot">.</hi></p>

<p rend="gatha1"> ‘‘अमोघं दिवसं कयिरा, अप्पेन बहुकेन वा।</p>

<p rend="gathalast">यं यं विजहते <note>विरहते (सी॰ पी॰), विवहते (स्या॰)</note> रत्तिं, तदूनं तस्स जीवितं॥</p>

<p rend="hangnum" n="452"><hi rend="paranum">४५२</hi><hi rend="dot">.</hi></p>

<p rend="gatha1"> ‘‘चरतो तिट्ठतो वापि, आसीनसयनस्स वा।</p>

<p rend="gathalast">उपेति चरिमा रत्ति, न ते कालो पमज्‍जितु’’न्ति॥</p>

<p rend="centre">… सिरिमण्डो <note>सिरिमन्दो (सी॰)</note> थेरो…।</p>

<p rend="subhead">१४. सब्बकामित्थेरगाथा</p>

<p rend="hangnum" n="453"><hi rend="paranum">४५३</hi><hi rend="dot">.</hi></p>

<p rend="gatha1"> ‘‘द्विपादकोयं असुचि, दुग्गन्धो परिहीरति <note>परिहरति (क॰)</note>।</p>

<p rend="gathalast">नानाकुणपपरिपूरो, विस्सवन्तो ततो ततो॥</p>

<p rend="hangnum" n="454"><hi rend="paranum">४५४</hi><hi rend="dot">.</hi></p>

<p rend="gatha1"> ‘‘मिगं <pb ed="V" n="0.0227"/> निलीनं कूटेन, बळिसेनेव अम्बुजं।</p>

<p rend="gathalast">वानरं विय लेपेन, बाधयन्ति पुथुज्‍जनं॥</p>

<p rend="hangnum" n="455"><hi rend="paranum">४५५</hi><hi rend="dot">.</hi></p>

<p rend="gatha1"> ‘‘रूपा <pb ed="T" n="0.0336"/> सद्दा रसा गन्धा, फोट्ठब्बा च मनोरमा।</p>

<p rend="gathalast">पञ्‍च कामगुणा एते, इत्थिरूपस्मि दिस्सरे॥</p>

<p rend="hangnum" n="456"><hi rend="paranum">४५६</hi><hi rend="dot">.</hi></p>

<p rend="gatha1"> ‘‘ये <pb ed="P" n="0.0048"/> एता उपसेवन्ति, रत्तचित्ता पुथुज्‍जना।</p>

<p rend="gathalast">वड्ढेन्ति कटसिं घोरं, आचिनन्ति पुनब्भवं॥</p>

<p rend="hangnum" n="457"><hi rend="paranum">४५७</hi><hi rend="dot">.</hi></p>

<p rend="gatha1"> ‘‘यो चेता परिवज्‍जेति, सप्पस्सेव पदा सिरो।</p>

<p rend="gathalast">सोमं विसत्तिकं लोके, सतो समतिवत्तति॥</p>

<p rend="hangnum" n="458"><hi rend="paranum">४५८</hi><hi rend="dot">.</hi></p>

<p rend="gatha1"> ‘‘कामेस्वादीनवं <pb ed="M" n="0.0290"/> दिस्वा, नेक्खम्मं दट्ठु खेमतो।</p>

<p rend="gathalast">निस्सटो सब्बकामेहि, पत्तो मे आसवक्खयो’’ति॥</p>

<p rend="centre">… सब्बकामित्थेरो…।</p>

<trailer rend="centre">छक्‍कनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">उरुवेळकस्सपो च, थेरो तेकिच्छकारि च।</p>

<p rend="gathalast">महानागो च कुल्‍लो च, मालुक्यो <note>मालुतो (सी॰ क॰), मालुङ्क्यो (स्या॰)</note> सप्पदासको॥</p>

<p rend="gatha1">कातियानो मिगजालो, जेन्तो सुमनसव्हयो।</p>

<p rend="gatha2">न्हातमुनि ब्रह्मदत्तो, सिरिमण्डो सब्बकामी च।</p>

<p rend="gathalast">गाथायो चतुरासीति, थेरा चेत्थ चतुद्दसाति॥</p>

<div id="kn8_7" n="kn8_7" type="nipata">
<head rend="chapter">७. सत्तकनिपातो</head>

<p rend="subhead">१. सुन्दरसमुद्दत्थेरगाथा</p>

<p rend="hangnum" n="459"><hi rend="paranum">४५९</hi><hi rend="dot">.</hi></p>

<p rend="gatha1"> ‘‘अलङ्कता <pb ed="T" n="0.0337"/><pb ed="M" n="0.0291"/><pb ed="V" n="0.0228"/><pb ed="P" n="0.0049"/> सुवसना, मालधारी <note>मालाभारी (सी॰), मालभारी (स्या॰)</note> विभूसिता।</p>

<p rend="gathalast">अलत्तककतापादा, पादुकारुय्ह वेसिका॥</p>

<p rend="hangnum" n="460"><hi rend="paranum">४६०</hi><hi rend="dot">.</hi></p>

<p rend="gatha1"> ‘‘पादुका ओरुहित्वान, पुरतो पञ्‍जलीकता।</p>

<p rend="gathalast">सा मं सण्हेन मुदुना, म्हितपुब्बं <note>मिहितपुब्बं (सी॰)</note> अभासथ’’॥</p>

<p rend="hangnum" n="461"><hi rend="paranum">४६१</hi><hi rend="dot">.</hi></p>

<p rend="gatha1"> ‘‘युवासि त्वं पब्बजितो, तिट्ठाहि मम सासने।</p>

<p rend="gatha2">भुञ्‍ज मानुसके कामे, अहं वित्तं ददामि ते।</p>

<p rend="gathalast">सच्‍चं ते पटिजानामि, अग्गिं वा ते हरामहं॥</p>

<p rend="hangnum" n="462"><hi rend="paranum">४६२</hi><hi rend="dot">.</hi></p>

<p rend="gatha1"> ‘‘यदा जिण्णा भविस्साम, उभो दण्डपरायना।</p>

<p rend="gathalast">उभोपि पब्बजिस्साम, उभयत्थ कटग्गहो’’॥</p>

<p rend="hangnum" n="463"><hi rend="paranum">४६३</hi><hi rend="dot">.</hi></p>

<p rend="gatha1"> ‘‘तञ्‍च दिस्वान याचन्तिं, वेसिकं पञ्‍जलीकतं।</p>

<p rend="gathalast">अलङ्कतं सुवसनं, मच्‍चुपासंव ओड्डितं॥</p>

<p rend="hangnum" n="464"><hi rend="paranum">४६४</hi><hi rend="dot">.</hi></p>

<p rend="gatha1"> ‘‘ततो मे मनसीकारो…पे॰… निब्बिदा समतिट्ठथ॥</p>

<p rend="hangnum" n="465"><hi rend="paranum">४६५</hi><hi rend="dot">.</hi></p>

<p rend="gatha1"> ‘‘ततो चित्तं विमुच्‍चि मे…पे॰… कतं बुद्धस्स सासन’’न्ति॥</p>

<p rend="centre">… सुन्दरसमुद्दो थेरो…।</p>

<p rend="subhead">२. लकुण्डकभद्दियत्थेरगाथा</p>

<p rend="hangnum" n="466"><hi rend="paranum">४६६</hi><hi rend="dot">.</hi></p>

<p rend="gatha1"> परे अम्बाटकारामे, वनसण्डम्हि भद्दियो।</p>

<p rend="gathalast">समूलं तण्हमब्बुय्ह, तत्थ भद्दोव झायति <note>भद्दो’धिझायायति (सी॰), भद्दो झियायति (स्या॰ सी॰ अट्ठ॰)</note>॥</p>

<p rend="hangnum" n="467"><hi rend="paranum">४६७</hi><hi rend="dot">.</hi></p>

<p rend="gatha1"> ‘‘रमन्तेके मुदिङ्गेहि <note>मुतिङ्गेहि (सी॰ अट्ठ॰)</note>, वीणाहि पणवेहि च।</p>

<p rend="gathalast">अहञ्‍च <pb ed="T" n="0.0338"/> रुक्खमूलस्मिं, रतो बुद्धस्स सासने॥</p>

<p rend="hangnum" n="468"><hi rend="paranum">४६८</hi><hi rend="dot">.</hi></p>

<p rend="gatha1"> ‘‘बुद्धो चे <note>बुद्धो च (सब्बत्थ)</note> मे वरं दज्‍जा, सो च लब्भेथ मे वरो।</p>

<p rend="gathalast">गण्हेहं सब्बलोकस्स, निच्‍चं कायगतं सतिं॥</p>

<p rend="hangnum" n="469"><hi rend="paranum">४६९</hi><hi rend="dot">.</hi></p>

<p rend="gatha1"> ‘‘ये <pb ed="M" n="0.0292"/> मं रूपेन पामिंसु, ये च घोसेन अन्वगू।</p>

<p rend="gathalast">छन्दरागवसूपेता, न मं जानन्ति ते जना॥</p>

<p rend="hangnum" n="470"><hi rend="paranum">४७०</hi><hi rend="dot">.</hi></p>

<p rend="gatha1"> ‘‘अज्झत्तञ्‍च <pb ed="V" n="0.0229"/> न जानाति, बहिद्धा च न पस्सति।</p>

<p rend="gathalast">समन्तावरणो बालो, स वे घोसेन वुय्हति॥</p>

<p rend="hangnum" n="471"><hi rend="paranum">४७१</hi><hi rend="dot">.</hi></p>

<p rend="gatha1"> ‘‘अज्झत्तञ्‍च न जानाति, बहिद्धा च विपस्सति।</p>

<p rend="gathalast">बहिद्धा फलदस्सावी, सोपि घोसेन वुय्हति॥</p>

<p rend="hangnum" n="472"><hi rend="paranum">४७२</hi><hi rend="dot">.</hi></p>

<p rend="gatha1"> ‘‘अज्झत्तञ्‍च पजानाति, बहिद्धा च विपस्सति।</p>

<p rend="gathalast">अनावरणदस्सावी, न सो घोसेन वुय्हती’’ति॥</p>

<p rend="centre">… लकुण्डकभद्दियो थेरो…।</p>

<p rend="subhead">३. भद्दत्थेरगाथा</p>

<p rend="hangnum" n="473"><hi rend="paranum">४७३</hi><hi rend="dot">.</hi></p>

<p rend="gatha1"> ‘‘एकपुत्तो <pb ed="P" n="0.0050"/> अहं आसिं, पियो मातु पियो पितु।</p>

<p rend="gathalast">बहूहि वतचरियाहि, लद्धो आयाचनाहि च॥</p>

<p rend="hangnum" n="474"><hi rend="paranum">४७४</hi><hi rend="dot">.</hi></p>

<p rend="gatha1"> ‘‘ते च मं अनुकम्पाय, अत्थकामा हितेसिनो।</p>

<p rend="gathalast">उभो पिता च माता च, बुद्धस्स उपनामयुं’’॥</p>

<p rend="hangnum" n="475"><hi rend="paranum">४७५</hi><hi rend="dot">.</hi></p>

<p rend="gatha1"> ‘‘किच्छा लद्धो अयं पुत्तो, सुखुमालो सुखेधितो।</p>

<p rend="gathalast">इमं ददाम ते नाथ, जिनस्स परिचारकं’’॥</p>

<p rend="hangnum" n="476"><hi rend="paranum">४७६</hi><hi rend="dot">.</hi></p>

<p rend="gatha1"> ‘‘सत्था च मं पटिग्गय्ह, आनन्दं एतदब्रवि।</p>

<p rend="gathalast">‘पब्बाजेहि इमं खिप्पं, हेस्सत्याजानियो अयं॥</p>

<p rend="hangnum" n="477"><hi rend="paranum">४७७</hi><hi rend="dot">.</hi></p>

<p rend="gatha1"> ‘‘पब्बाजेत्वान <pb ed="T" n="0.0339"/> मं सत्था, विहारं पाविसी जिनो।</p>

<p rend="gathalast">अनोग्गतस्मिं सूरियस्मिं, ततो चित्तं विमुच्‍चि मे॥</p>

<p rend="hangnum" n="478"><hi rend="paranum">४७८</hi><hi rend="dot">.</hi></p>

<p rend="gatha1"> ‘‘ततो सत्था निराकत्वा, पटिसल्‍लानवुट्ठितो।</p>

<p rend="gathalast">‘एहि भद्दा’ति मं आह, सा मे आसूपसम्पदा॥</p>

<p rend="hangnum" n="479"><hi rend="paranum">४७९</hi><hi rend="dot">.</hi></p>

<p rend="gatha1"> ‘‘जातिया सत्तवस्सेन, लद्धा मे उपसम्पदा।</p>

<p rend="gathalast">तिस्सो विज्‍जा अनुप्पत्ता, अहो धम्मसुधम्मता’’ति॥</p>

<p rend="centre">… भद्दो थेरो…।</p>

<p rend="subhead">४. सोपाकत्थेरगाथा</p>

<p rend="hangnum" n="480"><hi rend="paranum">४८०</hi><hi rend="dot">.</hi></p>

<p rend="gatha1"> ‘‘दिस्वा <pb ed="M" n="0.0293"/> पासादछायायं, चङ्कमन्तं नरुत्तमं।</p>

<p rend="gathalast">तत्थ नं उपसङ्कम्म, वन्दिस्सं <note>वन्दिसं (सी॰ पी॰)</note> पुरिसुत्तमं॥</p>

<p rend="hangnum" n="481"><hi rend="paranum">४८१</hi><hi rend="dot">.</hi></p>

<p rend="gatha1"> ‘‘एकंसं <pb ed="V" n="0.0230"/> चीवरं कत्वा, संहरित्वान पाणयो।</p>

<p rend="gathalast">अनुचङ्कमिस्सं विरजं, सब्बसत्तानमुत्तमं॥</p>

<p rend="hangnum" n="482"><hi rend="paranum">४८२</hi><hi rend="dot">.</hi></p>

<p rend="gatha1"> ‘‘ततो पञ्हे अपुच्छि मं, पञ्हानं कोविदो विदू।</p>

<p rend="gathalast">अच्छम्भी च अभीतो च, ब्याकासिं सत्थुनो अहं॥</p>

<p rend="hangnum" n="483"><hi rend="paranum">४८३</hi><hi rend="dot">.</hi></p>

<p rend="gatha1"> ‘‘विस्सज्‍जितेसु पञ्हेसु, अनुमोदि तथागतो।</p>

<p rend="gathalast">भिक्खुसङ्घं विलोकेत्वा, इममत्थं अभासथ’’॥</p>

<p rend="hangnum" n="484"><hi rend="paranum">४८४</hi><hi rend="dot">.</hi></p>

<p rend="gatha1"> ‘‘लाभा अङ्गानं मगधानं, येसायं परिभुञ्‍जति।</p>

<p rend="gatha2">चीवरं पिण्डपातञ्‍च, पच्‍चयं सयनासनं।</p>

<p rend="gathalast">पच्‍चुट्ठानञ्‍च सामीचिं, तेसं लाभा’’ति चाब्रवि॥</p>

<p rend="hangnum" n="485"><hi rend="paranum">४८५</hi><hi rend="dot">.</hi></p>

<p rend="gatha1"> ‘‘अज्‍जतग्गे मं सोपाक, दस्सनायोपसङ्कम।</p>

<p rend="gathalast">एसा <pb ed="T" n="0.0340"/> चेव ते सोपाक, भवतु उपसम्पदा’’॥</p>

<p rend="hangnum" n="486"><hi rend="paranum">४८६</hi><hi rend="dot">.</hi></p>

<p rend="gatha1"> ‘‘जातिया सत्तवस्सोहं, लद्धान उपसम्पदं।</p>

<p rend="gathalast">धारेमि अन्तिमं देहं, अहो धम्मसुधम्मता’’ति॥</p>

<p rend="centre">… सोपाको थेरो…।</p>

<p rend="subhead">५. सरभङ्गत्थेरगाथा</p>

<p rend="hangnum" n="487"><hi rend="paranum">४८७</hi><hi rend="dot">.</hi></p>

<p rend="gatha1"> ‘‘सरे हत्थेहि भञ्‍जित्वा, कत्वान कुटिमच्छिसं।</p>

<p rend="gathalast">तेन मे सरभङ्गोति, नामं सम्मुतिया अहु॥</p>

<p rend="hangnum" n="488"><hi rend="paranum">४८८</hi><hi rend="dot">.</hi></p>

<p rend="gatha1"> ‘‘न <pb ed="P" n="0.0051"/> मय्हं कप्पते अज्‍ज, सरे हत्थेहि भञ्‍जितुं।</p>

<p rend="gathalast">सिक्खापदा नो पञ्‍ञत्ता, गोतमेन यसस्सिना॥</p>

<p rend="hangnum" n="489"><hi rend="paranum">४८९</hi><hi rend="dot">.</hi></p>

<p rend="gatha1"> ‘‘सकलं समत्तं रोगं, सरभङ्गो नाद्दसं पुब्बे।</p>

<p rend="gathalast">सोयं रोगो दिट्ठो, वचनकरेनातिदेवस्स॥</p>

<p rend="hangnum" n="490"><hi rend="paranum">४९०</hi><hi rend="dot">.</hi></p>

<p rend="gatha1"> ‘‘येनेव मग्गेन गतो विपस्सी, येनेव मग्गेन सिखी च वेस्सभू।</p>

<p rend="gathalast">ककुसन्धकोणागमनो च कस्सपो, तेनञ्‍जसेन अगमासि गोतमो॥</p>

<p rend="hangnum" n="491"><hi rend="paranum">४९१</hi><hi rend="dot">.</hi></p>

<p rend="gatha1"> ‘‘वीततण्हा <pb ed="M" n="0.0294"/> अनादाना, सत्त बुद्धा खयोगधा।</p>

<p rend="gathalast">येहायं देसितो धम्मो, धम्मभूतेहि तादिभि॥</p>

<p rend="hangnum" n="492"><hi rend="paranum">४९२</hi><hi rend="dot">.</hi></p>

<p rend="gatha1"> ‘‘चत्तारि अरियसच्‍चानि, अनुकम्पाय पाणिनं।</p>

<p rend="gathalast">दुक्खं समुदयो मग्गो, निरोधो दुक्खसङ्खयो॥</p>

<p rend="hangnum" n="493"><hi rend="paranum">४९३</hi><hi rend="dot">.</hi></p>

<p rend="gatha1"> ‘‘यस्मिं <pb ed="V" n="0.0231"/> निवत्तते <note>यस्मिं न निब्बत्तते (क॰)</note> दुक्खं, संसारस्मिं अनन्तकं।</p>

<p rend="gatha2">भेदा <pb ed="T" n="0.0341"/> इमस्स कायस्स, जीवितस्स च सङ्खया।</p>

<p rend="gathalast">अञ्‍ञो पुनब्भवो नत्थि, सुविमुत्तोम्हि सब्बधी’’ति॥</p>

<p rend="centre">… सरभङ्गो थेरो…।</p>

<trailer rend="centre">सत्तकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">सुन्दरसमुद्दो थेरो, थेरो लकुण्डभद्दियो।</p>

<p rend="gatha2">भद्दो थेरो च सोपाको, सरभङ्गो महाइसि।</p>

<p rend="gathalast">सत्तके पञ्‍चका थेरा, गाथायो पञ्‍चतिंसतीति॥</p>

<div id="kn8_8" n="kn8_8" type="nipata">
<head rend="chapter">८. अट्ठकनिपातो</head>

<p rend="subhead">१. महाकच्‍चायनत्थेरगाथा</p>

<p rend="hangnum" n="494"><hi rend="paranum">४९४</hi><hi rend="dot">.</hi></p>

<p rend="gatha1"> ‘‘कम्मं <pb ed="M" n="0.0295"/><pb ed="V" n="0.0232"/><pb ed="P" n="0.0052"/> बहुकं न कारये, परिवज्‍जेय्य जनं न उय्यमे।</p>

<p rend="gathalast">सो उस्सुक्‍को रसानुगिद्धो, अत्थं रिञ्‍चति यो सुखाधिवाहो॥</p>

<p rend="hangnum" n="495"><hi rend="paranum">४९५</hi><hi rend="dot">.</hi></p>

<p rend="gatha1"> ‘‘पङ्कोति हि नं अवेदयुं, यायं वन्दनपूजना कुलेसु।</p>

<p rend="gathalast">सुखुमं सल्‍लं दुरुब्बहं, सक्‍कारो कापुरिसेन दुज्‍जहो॥</p>

<p rend="hangnum" n="496"><hi rend="paranum">४९६</hi><hi rend="dot">.</hi></p>

<p rend="gatha1"> ‘‘न परस्सुपनिधाय, कम्मं मच्‍चस्स पापकं।</p>

<p rend="gathalast">अत्तना तं न सेवेय्य, कम्मबन्धूहि मातिया॥</p>

<p rend="hangnum" n="497"><hi rend="paranum">४९७</hi><hi rend="dot">.</hi></p>

<p rend="gatha1"> ‘‘न परे वचना चोरो, न परे वचना मुनि।</p>

<p rend="gathalast">अत्ता च नं यथावेदि <note>यथा वेत्ति (सी॰)</note>, देवापि नं तथा विदू॥</p>

<p rend="hangnum" n="498"><hi rend="paranum">४९८</hi><hi rend="dot">.</hi></p>

<p rend="gatha1"> ‘‘परे च न विजानन्ति, मयमेत्थ यमामसे।</p>

<p rend="gathalast">ये <pb ed="T" n="0.0342"/> च तत्थ विजानन्ति, ततो सम्मन्ति मेधगा॥</p>

<p rend="hangnum" n="499"><hi rend="paranum">४९९</hi><hi rend="dot">.</hi></p>

<p rend="gatha1"> ‘‘जीवते वापि सप्पञ्‍ञो, अपि वित्तपरिक्खयो।</p>

<p rend="gathalast">पञ्‍ञाय च अलाभेन <note>अभावेन (सी॰ अट्ठ॰)</note>, वित्तवापि न जीवति॥</p>

<p rend="hangnum" n="500"><hi rend="paranum">५००</hi><hi rend="dot">.</hi></p>

<p rend="gatha1"> ‘‘सब्बं सुणाति सोतेन, सब्बं पस्सति चक्खुना।</p>

<p rend="gathalast">न च दिट्ठं सुतं धीरो, सब्बं उज्झितुमरहति॥</p>

<p rend="hangnum" n="501"><hi rend="paranum">५०१</hi><hi rend="dot">.</hi></p>

<p rend="gatha1"> ‘‘चक्खुमास्स यथा अन्धो, सोतवा बधिरो यथा।</p>

<p rend="gatha2">पञ्‍ञवास्स यथा मूगो, बलवा दुब्बलोरिव।</p>

<p rend="gathalast">अथ अत्थे समुप्पन्‍ने, सयेथ <note>पस्सेथ (क॰)</note> मतसायिक’’न्ति॥</p>

<p rend="centre">… महाकच्‍चायनो थेरो…।</p>

<p rend="subhead">२. सिरिमित्तत्थेरगाथा</p>

<p rend="hangnum" n="502"><hi rend="paranum">५०२</hi><hi rend="dot">.</hi></p>

<p rend="gatha1"> ‘‘अक्‍कोधनोनुपनाही, अमायो रित्तपेसुणो।</p>

<p rend="gathalast">स वे तादिसको भिक्खु, एवं पेच्‍च न सोचति॥</p>

<p rend="hangnum" n="503"><hi rend="paranum">५०३</hi><hi rend="dot">.</hi></p>

<p rend="gatha1"> ‘‘अक्‍कोधनोनुपनाही, अमायो रित्तपेसुणो।</p>

<p rend="gathalast">गुत्तद्वारो सदा भिक्खु, एवं पेच्‍च न सोचति॥</p>

<p rend="hangnum" n="504"><hi rend="paranum">५०४</hi><hi rend="dot">.</hi></p>

<p rend="gatha1"> ‘‘अक्‍कोधनोनुपनाही<pb ed="M" n="0.0296"/><pb ed="V" n="0.0233"/>, अमायो रित्तपेसुणो।</p>

<p rend="gathalast">कल्याणसीलो सो <note>यो (स्या॰)</note> भिक्खु, एवं पेच्‍च न सोचति॥</p>

<p rend="hangnum" n="505"><hi rend="paranum">५०५</hi><hi rend="dot">.</hi></p>

<p rend="gatha1"> ‘‘अक्‍कोधनोनुपनाही, अमायो रित्तपेसुणो।</p>

<p rend="gathalast">कल्याणमित्तो सो भिक्खु, एवं पेच्‍च न सोचति॥</p>

<p rend="hangnum" n="506"><hi rend="paranum">५०६</hi><hi rend="dot">.</hi></p>

<p rend="gatha1"> ‘‘अक्‍कोधनोनुपनाही<pb ed="P" n="0.0053"/>, अमायो रित्तपेसुणो।</p>

<p rend="gathalast">कल्याणपञ्‍ञो सो भिक्खु, एवं पेच्‍च न सोचति॥</p>

<p rend="hangnum" n="507"><hi rend="paranum">५०७</hi><hi rend="dot">.</hi></p>

<p rend="gatha1"> ‘‘यस्स सद्धा तथागते, अचला सुप्पतिट्ठिता।</p>

<p rend="gathalast">सीलञ्‍च <pb ed="T" n="0.0343"/> यस्स कल्याणं, अरियकन्तं पसंसितं॥</p>

<p rend="hangnum" n="508"><hi rend="paranum">५०८</hi><hi rend="dot">.</hi></p>

<p rend="gatha1"> ‘‘सङ्घे पसादो यस्सत्थि, उजुभूतञ्‍च दस्सनं।</p>

<p rend="gathalast">‘अदलिद्दो’ति तं आहु, अमोघं तस्स जीवितं॥</p>

<p rend="hangnum" n="509"><hi rend="paranum">५०९</hi><hi rend="dot">.</hi></p>

<p rend="gatha1"> ‘‘तस्मा सद्धञ्‍च सीलञ्‍च, पसादं धम्मदस्सनं।</p>

<p rend="gathalast">अनुयुञ्‍जेथ मेधावी, सरं बुद्धान सासन’’न्ति॥</p>

<p rend="centre">… सिरिमित्तो थेरो…।</p>

<p rend="subhead">३. महापन्थकत्थेरगाथा</p>

<p rend="hangnum" n="510"><hi rend="paranum">५१०</hi><hi rend="dot">.</hi></p>

<p rend="gatha1"> ‘‘यदा पठममद्दक्खिं, सत्थारमकुतोभयं।</p>

<p rend="gathalast">ततो मे अहु संवेगो, पस्सित्वा पुरिसुत्तमं॥</p>

<p rend="hangnum" n="511"><hi rend="paranum">५११</hi><hi rend="dot">.</hi></p>

<p rend="gatha1"> ‘‘सिरिं हत्थेहि पादेहि, यो पणामेय्य आगतं।</p>

<p rend="gathalast">एतादिसं सो सत्थारं, आराधेत्वा विराधये॥</p>

<p rend="hangnum" n="512"><hi rend="paranum">५१२</hi><hi rend="dot">.</hi></p>

<p rend="gatha1"> ‘‘तदाहं पुत्तदारञ्‍च, धनधञ्‍ञञ्‍च छड्डयिं।</p>

<p rend="gathalast">केसमस्सूनि छेदेत्वा, पब्बजिं अनगारियं॥</p>

<p rend="hangnum" n="513"><hi rend="paranum">५१३</hi><hi rend="dot">.</hi></p>

<p rend="gatha1"> ‘‘सिक्खासाजीवसम्पन्‍नो, इन्द्रियेसु सुसंवुतो।</p>

<p rend="gatha2">नमस्समानो सम्बुद्धं, विहासिं अपराजितो॥</p>

<p rend="hangnum" n="514"><hi rend="paranum">५१४</hi><hi rend="dot">.</hi></p>

<p rend="gatha1"> ‘‘ततो मे पणिधी आसि, चेतसो अभिपत्थितो।</p>

<p rend="gatha2">न निसीदे मुहुत्तम्पि, तण्हासल्‍ले अनूहते॥</p>

<p rend="hangnum" n="515"><hi rend="paranum">५१५</hi><hi rend="dot">.</hi></p>

<p rend="gatha1"> ‘‘तस्स मेवं विहरतो, पस्स वीरियपरक्‍कमं।</p>

<p rend="gatha2">तिस्सो विज्‍जा अनुप्पत्ता, कतं बुद्धस्स सासनं॥</p>

<p rend="hangnum" n="516"><hi rend="paranum">५१६</hi><hi rend="dot">.</hi></p>

<p rend="gatha1"> ‘‘पुब्बेनिवासं <pb ed="M" n="0.0297"/> जानामि, दिब्बचक्खु विसोधितं।</p>

<p rend="gathalast">अरहा दक्खिणेय्योम्हि, विप्पमुत्तो निरूपधि॥</p>

<p rend="hangnum" n="517"><hi rend="paranum">५१७</hi><hi rend="dot">.</hi></p>

<p rend="gatha1"> ‘‘ततो <pb ed="T" n="0.0344"/><pb ed="V" n="0.0234"/> रत्या विवसाने <note>विवसने (सी॰ स्या॰)</note>, सूरियस्सुग्गमनं पति।</p>

<p rend="gathalast">सब्बं तण्हं विसोसेत्वा, पल्‍लङ्केन उपाविसि’’न्ति॥</p>

<p rend="centre">… महापन्थको थेरो…।</p>

<trailer rend="centre">अट्ठकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gathalast">महाकच्‍चायनो थेरो, सिरिमित्तो महापन्थको।</p>

<p rend="gathalast">एते अट्ठनिपातम्हि, गाथायो चतुवीसतीति॥</p>

<div id="kn8_9" n="kn8_9" type="nipata">
<head rend="chapter">९. नवकनिपातो</head>

<p rend="subhead">१. भूतत्थेरगाथा</p>

<p rend="hangnum" n="518"><hi rend="paranum">५१८</hi><hi rend="dot">.</hi></p>

<p rend="gatha1"> ‘‘यदा <pb ed="M" n="0.0298"/><pb ed="V" n="0.0235"/><pb ed="P" n="0.0054"/> दुक्खं जरामरणन्ति पण्डितो, अविद्दसू यत्थ सिता पुथुज्‍जना।</p>

<p rend="gathalast">दुक्खं परिञ्‍ञाय सतोव झायति, ततो रतिं परमतरं न विन्दति॥</p>

<p rend="hangnum" n="519"><hi rend="paranum">५१९</hi><hi rend="dot">.</hi></p>

<p rend="gatha1"> ‘‘यदा दुक्खस्सावहनिं विसत्तिकं, पपञ्‍चसङ्घातदुखाधिवाहिनिं।</p>

<p rend="gathalast">तण्हं पहन्त्वान सतोव झायति, ततो रतिं परमतरं न विन्दति॥</p>

<p rend="hangnum" n="520"><hi rend="paranum">५२०</hi><hi rend="dot">.</hi></p>

<p rend="gatha1"> ‘‘यदा सिवं द्वेचतुरङ्गगामिनं, मग्गुत्तमं <pb ed="T" n="0.0345"/> सब्बकिलेससोधनं।</p>

<p rend="gathalast">पञ्‍ञाय पस्सित्व सतोव झायति, ततो रतिं परमतरं न विन्दति॥</p>

<p rend="hangnum" n="521"><hi rend="paranum">५२१</hi><hi rend="dot">.</hi></p>

<p rend="gatha1"> ‘‘यदा असोकं विरजं असङ्खतं, सन्तं पदं सब्बकिलेससोधनं।</p>

<p rend="gathalast">भावेति सञ्‍ञोजनबन्धनच्छिदं, ततो रतिं परमतरं न विन्दति॥</p>

<p rend="hangnum" n="522"><hi rend="paranum">५२२</hi><hi rend="dot">.</hi></p>

<p rend="gatha1"> ‘‘यदा नभे गज्‍जति मेघदुन्दुभि, धाराकुला विहगपथे समन्ततो।</p>

<p rend="gathalast">भिक्खू च पब्भारगतोव झायति, ततो रतिं परमतरं न विन्दति॥</p>

<p rend="hangnum" n="523"><hi rend="paranum">५२३</hi><hi rend="dot">.</hi></p>

<p rend="gatha1"> ‘‘यदा नदीनं कुसुमाकुलानं, विचित्त-वानेय्य-वटंसकानं।</p>

<p rend="gathalast">तीरे निसिन्‍नो सुमनोव झायति, ततो रतिं परमतरं न विन्दति॥</p>

<p rend="hangnum" n="524"><hi rend="paranum">५२४</hi><hi rend="dot">.</hi></p>

<p rend="gatha1"> ‘‘यदा <pb ed="M" n="0.0299"/> निसीथे रहितम्हि कानने, देवे गळन्तम्हि नदन्ति दाठिनो।</p>

<p rend="gathalast">भिक्खू च पब्भारगतोव झायति, ततो रतिं परमतरं न विन्दति॥</p>

<p rend="hangnum" n="525"><hi rend="paranum">५२५</hi><hi rend="dot">.</hi></p>

<p rend="gatha1"> ‘‘यदा <pb ed="T" n="0.0346"/> वितक्‍के उपरुन्धियत्तनो, नगन्तरे नगविवरं समस्सितो।</p>

<p rend="gathalast">वीतद्दरो वीतखिलोव झायति, ततो रतिं परमतरं न विन्दति॥</p>

<p rend="hangnum" n="526"><hi rend="paranum">५२६</hi><hi rend="dot">.</hi></p>

<p rend="gatha1"> ‘‘यदा <pb ed="P" n="0.0055"/> सुखी मलखिलसोकनासनो, निरग्गळो निब्बनथो विसल्‍लो।</p>

<p rend="gathalast">सब्बासवे ब्यन्तिकतोव झायति, ततो रतिं परमतरं न विन्दती’’ति॥</p>

<p rend="centre">… भूतो थेरो…।</p>

<trailer rend="centre">नवकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">भूतो तथद्दसो थेरो, एको खग्गविसाणवा।</p>

<p rend="gathalast">नवकम्हि निपातम्हि, गाथायोपि इमा नवाति॥</p>

<div id="kn8_10" n="kn8_10" type="nipata">
<head rend="chapter">१०. दसकनिपातो</head>

<p rend="subhead">१. काळुदायित्थेरगाथा</p>

<p rend="hangnum" n="527"><hi rend="paranum">५२७</hi><hi rend="dot">.</hi></p>

<p rend="gatha1"> ‘‘अङ्गारिनो <pb ed="M" n="0.0300"/><pb ed="V" n="0.0236"/><pb ed="P" n="0.0056"/> दानि दुमा भदन्ते, फलेसिनो छदनं विप्पहाय।</p>

<p rend="gathalast">ते अच्‍चिमन्तोव पभासयन्ति, समयो महावीर भागी रसानं॥</p>

<p rend="hangnum" n="528"><hi rend="paranum">५२८</hi><hi rend="dot">.</hi></p>

<p rend="gatha1"> ‘‘दुमानि <pb ed="T" n="0.0347"/> फुल्‍लानि मनोरमानि, समन्ततो सब्बदिसा पवन्ति।</p>

<p rend="gathalast">पत्तं पहाय फलमाससाना <note>फलमासमानो (क॰)</note>, कालो इतो पक्‍कमनाय वीर॥</p>

<p rend="hangnum" n="529"><hi rend="paranum">५२९</hi><hi rend="dot">.</hi></p>

<p rend="gatha1"> ‘‘नेवातिसीतं न पनातिउण्हं, सुखा उतु अद्धनिया भदन्ते।</p>

<p rend="gathalast">पस्सन्तु तं साकिया कोळिया च, पच्छामुखं रोहिनियं तरन्तं॥</p>

<p rend="hangnum" n="530"><hi rend="paranum">५३०</hi><hi rend="dot">.</hi></p>

<p rend="gatha1"> ‘‘आसाय कसते खेत्तं, बीजं आसाय वप्पति।</p>

<p rend="gatha2">आसाय वाणिजा यन्ति, समुद्दं धनहारका।</p>

<p rend="gathalast">याय आसाय तिट्ठामि, सा मे आसा समिज्झतु॥</p>

<p rend="hangnum" n="531"><hi rend="paranum">५३१</hi><hi rend="dot">.</hi></p>

<p rend="gatha1"> <note>सं॰ नि॰ १.१९८</note> ‘‘पुनप्पुनं चेव वपन्ति बीजं, पुनप्पुनं वस्सति देवराजा।</p>

<p rend="gathalast">पुनप्पुनं खेत्तं कसन्ति कस्सका, पुनप्पुनं धञ्‍ञमुपेति रट्ठं॥</p>

<p rend="hangnum" n="532"><hi rend="paranum">५३२</hi><hi rend="dot">.</hi></p>

<p rend="gatha1"> <note>सं॰ नि॰ १.१९८</note> ‘‘पुनप्पुनं याचनका चरन्ति, पुनप्पुनं दानपती ददन्ति।</p>

<p rend="gathalast">पुनप्पुनं दानपती ददित्वा, पुनप्पुनं सग्गमुपेन्ति ठानं॥</p>

<p rend="hangnum" n="533"><hi rend="paranum">५३३</hi><hi rend="dot">.</hi></p>

<p rend="gatha1"> ‘‘वीरो <pb ed="T" n="0.0348"/><pb ed="P" n="0.0057"/> हवे सत्तयुगं पुनेति, यस्मिं कुले जायति भूरिपञ्‍ञो।</p>

<p rend="gathalast">मञ्‍ञामहं सक्‍कति देवदेवो, तया हि जातो <note>तयाभिजातो (सी॰)</note> मुनि सच्‍चनामो॥</p>

<p rend="hangnum" n="534"><hi rend="paranum">५३४</hi><hi rend="dot">.</hi></p>

<p rend="gatha1"> ‘‘सुद्धोदनो <pb ed="M" n="0.0301"/> नाम पिता महेसिनो, बुद्धस्स माता पन मायनामा।</p>

<p rend="gathalast">या बोधिसत्तं परिहरिय कुच्छिना, कायस्स भेदा तिदिवम्हि मोदति॥</p>

<p rend="hangnum" n="535"><hi rend="paranum">५३५</hi><hi rend="dot">.</hi></p>

<p rend="gatha1"> ‘‘सा गोतमी कालकता इतो चुता, दिब्बेहि कामेहि समङ्गिभूता।</p>

<p rend="gathalast">सा मोदति कामगुणेहि पञ्‍चहि, परिवारिता देवगणेहि तेहि॥</p>

<p rend="hangnum" n="536"><hi rend="paranum">५३६</hi><hi rend="dot">.</hi></p>

<p rend="gatha1"> ‘‘बुद्धस्स पुत्तोम्हि असय्हसाहिनो, अङ्गीरसस्सप्पटिमस्स तादिनो।</p>

<p rend="gathalast">पितुपिता मय्हं तुवंसि सक्‍क, धम्मेन मे गोतम अय्यकोसी’’ति॥</p>

<p rend="centre">… काळुदायी थेरो…।</p>

<p rend="subhead">२. एकविहारियत्थेरगाथा</p>

<p rend="hangnum" n="537"><hi rend="paranum">५३७</hi><hi rend="dot">.</hi></p>

<p rend="gatha1"> ‘‘पुरतो <pb ed="V" n="0.0237"/> पच्छतो वापि, अपरो चे न विज्‍जति।</p>

<p rend="gathalast">अतीव फासु भवति, एकस्स वसतो वने॥</p>

<p rend="hangnum" n="538"><hi rend="paranum">५३८</hi><hi rend="dot">.</hi></p>

<p rend="gatha1"> ‘‘हन्द <pb ed="T" n="0.0349"/> एको गमिस्सामि, अरञ्‍ञं बुद्धवण्णितं।</p>

<p rend="gathalast">फासु <note>फासुं (स्या॰ पी॰)</note> एकविहारिस्स, पहितत्तस्स भिक्खुनो॥</p>

<p rend="hangnum" n="539"><hi rend="paranum">५३९</hi><hi rend="dot">.</hi></p>

<p rend="gatha1"> ‘‘योगी-पीतिकरं रम्मं, मत्तकुञ्‍जरसेवितं।</p>

<p rend="gathalast">एको अत्तवसी खिप्पं, पविसिस्सामि काननं॥</p>

<p rend="hangnum" n="540"><hi rend="paranum">५४०</hi><hi rend="dot">.</hi></p>

<p rend="gatha1"> ‘‘सुपुप्फिते सीतवने, सीतले गिरिकन्दरे।</p>

<p rend="gathalast">गत्तानि परिसिञ्‍चित्वा, चङ्कमिस्सामि एकको॥</p>

<p rend="hangnum" n="541"><hi rend="paranum">५४१</hi><hi rend="dot">.</hi></p>

<p rend="gatha1"> ‘‘एकाकियो अदुतियो, रमणीये महावने।</p>

<p rend="gathalast">कदाहं विहरिस्सामि, कतकिच्‍चो अनासवो॥</p>

<p rend="hangnum" n="542"><hi rend="paranum">५४२</hi><hi rend="dot">.</hi></p>

<p rend="gatha1"> ‘‘एवं मे कत्तुकामस्स, अधिप्पायो समिज्झतु।</p>

<p rend="gathalast">साधियिस्सामहंयेव, नाञ्‍ञो अञ्‍ञस्स कारको॥</p>

<p rend="hangnum" n="543"><hi rend="paranum">५४३</hi><hi rend="dot">.</hi></p>

<p rend="gatha1"> ‘‘एस <pb ed="M" n="0.0302"/> बन्धामि सन्‍नाहं, पविसिस्सामि काननं।</p>

<p rend="gathalast">न ततो निक्खमिस्सामि, अप्पत्तो आसवक्खयं॥</p>

<p rend="hangnum" n="544"><hi rend="paranum">५४४</hi><hi rend="dot">.</hi></p>

<p rend="gatha1"> ‘‘मालुते उपवायन्ते, सीते सुरभिगन्धिके <note>गन्धके (स्या॰ पी॰ क॰)</note>।</p>

<p rend="gathalast">अविज्‍जं दालयिस्सामि, निसिन्‍नो नगमुद्धनि॥</p>

<p rend="hangnum" n="545"><hi rend="paranum">५४५</hi><hi rend="dot">.</hi></p>

<p rend="gatha1"> ‘‘वने कुसुमसञ्छन्‍ने, पब्भारे नून सीतले।</p>

<p rend="gathalast">विमुत्तिसुखेन सुखितो, रमिस्सामि गिरिब्बजे॥</p>

<p rend="hangnum" n="546"><hi rend="paranum">५४६</hi><hi rend="dot">.</hi></p>

<p rend="gatha1"> ‘‘सोहं <pb ed="P" n="0.0058"/> परिपुण्णसङ्कप्पो, चन्दो पन्‍नरसो यथा।</p>

<p rend="gathalast">सब्बासवपरिक्खीणो, नत्थि दानि पुनब्भवो’’ति॥</p>

<p rend="centre">… एकविहारियो थेरो…।</p>

<p rend="subhead">३. महाकप्पिनत्थेरगाथा</p>

<p rend="hangnum" n="547"><hi rend="paranum">५४७</hi><hi rend="dot">.</hi></p>

<p rend="gatha1"> ‘‘अनागतं <pb ed="T" n="0.0350"/> यो पटिकच्‍च <note>पटिगच्‍च (सी॰)</note> पस्सति, हितञ्‍च अत्थं अहितञ्‍च तं द्वयं।</p>

<p rend="gathalast">विद्देसिनो तस्स हितेसिनो वा, रन्धं न पस्सन्ति समेक्खमाना॥</p>

<p rend="hangnum" n="548"><hi rend="paranum">५४८</hi><hi rend="dot">.</hi></p>

<p rend="gatha1"> <note>पटि॰ म॰ १.१६० पटिसम्भिदामग्गे</note> ‘‘आनापानसती यस्स, परिपुण्णा सुभाविता।</p>

<p rend="gatha2">अनुपुब्बं परिचिता, यथा बुद्धेन देसिता।</p>

<p rend="gathalast">सोमं लोकं पभासेति, अब्भा मुत्तोव चन्दिमा॥</p>

<p rend="hangnum" n="549"><hi rend="paranum">५४९</hi><hi rend="dot">.</hi></p>

<p rend="gatha1"> ‘‘ओदातं <pb ed="V" n="0.0238"/> वत मे चित्तं, अप्पमाणं सुभावितं।</p>

<p rend="gathalast">निब्बिद्धं पग्गहीतञ्‍च, सब्बा ओभासते दिसा॥</p>

<p rend="hangnum" n="550"><hi rend="paranum">५५०</hi><hi rend="dot">.</hi></p>

<p rend="gatha1"> ‘‘जीवते वापि सप्पञ्‍ञो, अपि वित्तपरिक्खयो।</p>

<p rend="gathalast">पञ्‍ञाय च अलाभेन, वित्तवापि न जीवति॥</p>

<p rend="hangnum" n="551"><hi rend="paranum">५५१</hi><hi rend="dot">.</hi></p>

<p rend="gatha1"> ‘‘पञ्‍ञा सुतविनिच्छिनी, पञ्‍ञा कित्तिसिलोकवद्धनी।</p>

<p rend="gathalast">पञ्‍ञासहितो नरो इध, अपि दुक्खेसु सुखानि विन्दति॥</p>

<p rend="hangnum" n="552"><hi rend="paranum">५५२</hi><hi rend="dot">.</hi></p>

<p rend="gatha1"> ‘‘नायं अज्‍जतनो धम्मो, नच्छेरो नपि अब्भुतो।</p>

<p rend="gathalast">यत्थ जायेथ मीयेथ, तत्थ किं विय अब्भुतं॥</p>

<p rend="hangnum" n="553"><hi rend="paranum">५५३</hi><hi rend="dot">.</hi></p>

<p rend="gatha1"> ‘‘अनन्तरं हि जातस्स, जीविता मरणं धुवं।</p>

<p rend="gathalast">जाता जाता मरन्तीध, एवंधम्मा हि पाणिनो॥</p>

<p rend="hangnum" n="554"><hi rend="paranum">५५४</hi><hi rend="dot">.</hi></p>

<p rend="gatha1"> ‘‘न <pb ed="M" n="0.0303"/> हेतदत्थाय मतस्स होति, यं जीवितत्थं परपोरिसानं।</p>

<p rend="gathalast">मतम्हि रुण्णं न यसो न लोक्यं, न <pb ed="T" n="0.0351"/> वण्णितं समणब्राह्मणेहि॥</p>

<p rend="hangnum" n="555"><hi rend="paranum">५५५</hi><hi rend="dot">.</hi></p>

<p rend="gatha1"> ‘‘चक्खुं सरीरं उपहन्ति तेन <note>उपहन्ति रुण्णं (सी॰), उपहन्ति रोण्णं (स्या॰ पी॰)</note>, निहीयति वण्णबलं मती च।</p>

<p rend="gathalast">आनन्दिनो तस्स दिसा भवन्ति, हितेसिनो नास्स सुखी भवन्ति॥</p>

<p rend="hangnum" n="556"><hi rend="paranum">५५६</hi><hi rend="dot">.</hi></p>

<p rend="gatha1"> ‘‘तस्मा हि इच्छेय्य कुले वसन्ते, मेधाविनो चेव बहुस्सुते च।</p>

<p rend="gathalast">येसं <pb ed="P" n="0.0059"/> हि पञ्‍ञाविभवेन किच्‍चं, तरन्ति नावाय नदिंव पुण्ण’’न्ति॥</p>

<p rend="centre">… महाकप्पिनो थेरो…।</p>

<p rend="subhead">४. चूळपन्थकत्थेरगाथा</p>

<p rend="hangnum" n="557"><hi rend="paranum">५५७</hi><hi rend="dot">.</hi></p>

<p rend="gatha1"> ‘‘दन्धा मय्हं गती आसि, परिभूतो पुरे अहं।</p>

<p rend="gathalast">भाता च मं पणामेसि, ‘गच्छ दानि तुवं घरं’॥</p>

<p rend="hangnum" n="558"><hi rend="paranum">५५८</hi><hi rend="dot">.</hi></p>

<p rend="gatha1"> ‘‘सोहं पणामितो सन्तो <note>भाता (अट्ठ॰)</note>, सङ्घारामस्स कोट्ठके।</p>

<p rend="gathalast">दुम्मनो तत्थ अट्ठासिं, सासनस्मिं अपेक्खवा॥</p>

<p rend="hangnum" n="559"><hi rend="paranum">५५९</hi><hi rend="dot">.</hi></p>

<p rend="gatha1"> ‘‘भगवा तत्थ आगच्छि <note>आगञ्छि (सी॰ पी॰)</note>, सीसं मय्हं परामसि।</p>

<p rend="gathalast">बाहाय मं गहेत्वान, सङ्घारामं पवेसयि॥</p>

<p rend="hangnum" n="560"><hi rend="paranum">५६०</hi><hi rend="dot">.</hi></p>

<p rend="gatha1"> ‘‘अनुकम्पाय मे सत्था, पादासि पादपुञ्छनिं।</p>

<p rend="gathalast">‘एतं सुद्धं अधिट्ठेहि, एकमन्तं स्वधिट्ठितं’॥</p>

<p rend="hangnum" n="561"><hi rend="paranum">५६१</hi><hi rend="dot">.</hi></p>

<p rend="gatha1"> ‘‘तस्साहं वचनं सुत्वा, विहासिं सासने रतो।</p>

<p rend="gathalast">समाधिं <pb ed="T" n="0.0352"/> पटिपादेसिं, उत्तमत्थस्स पत्तिया॥</p>

<p rend="hangnum" n="562"><hi rend="paranum">५६२</hi><hi rend="dot">.</hi></p>

<p rend="gatha1"> ‘‘पुब्बेनिवासं <pb ed="V" n="0.0239"/> जानामि, दिब्बचक्खु विसोधितं।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासनं॥</p>

<p rend="hangnum" n="563"><hi rend="paranum">५६३</hi><hi rend="dot">.</hi></p>

<p rend="gatha1"> ‘‘सहस्सक्खत्तुमत्तानं<pb ed="M" n="0.0304"/>, निम्मिनित्वान पन्थको।</p>

<p rend="gathalast">निसीदम्बवने रम्मे, याव कालप्पवेदना॥</p>

<p rend="hangnum" n="564"><hi rend="paranum">५६४</hi><hi rend="dot">.</hi></p>

<p rend="gatha1"> ‘‘ततो मे सत्था पाहेसि, दूतं कालप्पवेदकं।</p>

<p rend="gathalast">पवेदितम्हि कालम्हि, वेहासादुपसङ्कमिं <note>वेहासानुपसङ्कमिं (स्या॰ क॰)</note>॥</p>

<p rend="hangnum" n="565"><hi rend="paranum">५६५</hi><hi rend="dot">.</hi></p>

<p rend="gatha1"> ‘‘वन्दित्वा सत्थुनो पादे, एकमन्तं निसीदहं।</p>

<p rend="gathalast">निसिन्‍नं मं विदित्वान, अथ सत्था पटिग्गहि॥</p>

<p rend="hangnum" n="566"><hi rend="paranum">५६६</hi><hi rend="dot">.</hi></p>

<p rend="gatha1"> ‘‘आयागो सब्बलोकस्स, आहुतीनं पटिग्गहो।</p>

<p rend="gathalast">पुञ्‍ञक्खेत्तं मनुस्सानं, पटिगण्हित्थ दक्खिण’’न्ति॥</p>

<p rend="centre">… चूळपन्थको थेरो…।</p>

<p rend="subhead">५. कप्पत्थेरगाथा</p>

<p rend="hangnum" n="567"><hi rend="paranum">५६७</hi><hi rend="dot">.</hi></p>

<p rend="gatha1"> ‘‘नानाकुलमलसम्पुण्णो, महाउक्‍कारसम्भवो।</p>

<p rend="gathalast">चन्दनिकंव परिपक्‍कं, महागण्डो महावणो॥</p>

<p rend="hangnum" n="568"><hi rend="paranum">५६८</hi><hi rend="dot">.</hi></p>

<p rend="gatha1"> ‘‘पुब्बरुहिरसम्पुण्णो, गूथकूपेन गाळ्हितो <note>गूथकूपे निगाळ्हितो (स्या॰ पी॰ क॰)</note>।</p>

<p rend="gathalast">आपोपग्घरणो कायो, सदा सन्दति पूतिकं॥</p>

<p rend="hangnum" n="569"><hi rend="paranum">५६९</hi><hi rend="dot">.</hi></p>

<p rend="gatha1"> ‘‘सट्ठिकण्डरसम्बन्धो<pb ed="P" n="0.0060"/>, मंसलेपनलेपितो।</p>

<p rend="gathalast">चम्मकञ्‍चुकसन्‍नद्धो, पूतिकायो निरत्थको॥</p>

<p rend="hangnum" n="570"><hi rend="paranum">५७०</hi><hi rend="dot">.</hi></p>

<p rend="gatha1"> ‘‘अट्ठिसङ्घातघटितो, न्हारुसुत्तनिबन्धनो।</p>

<p rend="gathalast">नेकेसं संगतीभावा, कप्पेति इरियापथं॥</p>

<p rend="hangnum" n="571"><hi rend="paranum">५७१</hi><hi rend="dot">.</hi></p>

<p rend="gatha1"> ‘‘धुवप्पयातो <pb ed="T" n="0.0353"/> मरणाय, मच्‍चुराजस्स सन्तिके।</p>

<p rend="gathalast">इधेव छड्डयित्वान, येनकामङ्गमो नरो॥</p>

<p rend="hangnum" n="572"><hi rend="paranum">५७२</hi><hi rend="dot">.</hi></p>

<p rend="gatha1"> ‘‘अविज्‍जाय निवुतो कायो, चतुगन्थेन गन्थितो।</p>

<p rend="gathalast">ओघसंसीदनो कायो, अनुसयजालमोत्थतो॥</p>

<p rend="hangnum" n="573"><hi rend="paranum">५७३</hi><hi rend="dot">.</hi></p>

<p rend="gatha1"> ‘‘पञ्‍चनीवरणे युत्तो, वितक्‍केन समप्पितो।</p>

<p rend="gathalast">तण्हामूलेनानुगतो, मोहच्छादनछादितो॥</p>

<p rend="hangnum" n="574"><hi rend="paranum">५७४</hi><hi rend="dot">.</hi></p>

<p rend="gatha1"> ‘‘एवायं वत्तते कायो, कम्मयन्तेन यन्तितो।</p>

<p rend="gathalast">सम्पत्ति च विपत्यन्ता, नानाभावो विपज्‍जति॥</p>

<p rend="hangnum" n="575"><hi rend="paranum">५७५</hi><hi rend="dot">.</hi></p>

<p rend="gatha1"> ‘‘येमं <pb ed="M" n="0.0305"/><pb ed="V" n="0.0240"/> कायं ममायन्ति, अन्धबाला पुथुज्‍जना।</p>

<p rend="gathalast">वड्ढेन्ति कटसिं घोरं, आदियन्ति पुनब्भवं॥</p>

<p rend="hangnum" n="576"><hi rend="paranum">५७६</hi><hi rend="dot">.</hi></p>

<p rend="gatha1"> ‘‘येमं कायं विवज्‍जेन्ति, गूथलित्तंव पन्‍नगं।</p>

<p rend="gathalast">भवमूलं वमित्वान, परिनिब्बिस्सन्तिनासवा’’ति <note>परिनिब्बन्तुनासवा (सी॰)</note>॥</p>

<p rend="centre">… कप्पो थेरो…।</p>

<p rend="subhead">६. वङ्गन्तपुत्तउपसेनत्थेरगाथा</p>

<p rend="hangnum" n="577"><hi rend="paranum">५७७</hi><hi rend="dot">.</hi></p>

<p rend="gatha1"> ‘‘विवित्तं अप्पनिग्घोसं, वाळमिगनिसेवितं।</p>

<p rend="gathalast">सेवे सेनासनं भिक्खु, पटिसल्‍लानकारणा॥</p>

<p rend="hangnum" n="578"><hi rend="paranum">५७८</hi><hi rend="dot">.</hi></p>

<p rend="gatha1"> ‘‘सङ्कारपुञ्‍जा आहत्वा <note>आहित्वा (क॰)</note>, सुसाना रथियाहि च।</p>

<p rend="gathalast">ततो सङ्घाटिकं कत्वा, लूखं धारेय्य चीवरं॥</p>

<p rend="hangnum" n="579"><hi rend="paranum">५७९</hi><hi rend="dot">.</hi></p>

<p rend="gatha1"> ‘‘नीचं मनं करित्वान, सपदानं कुला कुलं।</p>

<p rend="gathalast">पिण्डिकाय चरे भिक्खु, गुत्तद्वारो सुसंवुतो॥</p>

<p rend="hangnum" n="580"><hi rend="paranum">५८०</hi><hi rend="dot">.</hi></p>

<p rend="gatha1"> ‘‘लूखेनपि वा <note>लूखेनपि च (बहूसु)</note> सन्तुस्से, नाञ्‍ञं पत्थे रसं बहुं।</p>

<p rend="gathalast">रसेसु <pb ed="T" n="0.0354"/> अनुगिद्धस्स, झाने न रमती मनो॥</p>

<p rend="hangnum" n="581"><hi rend="paranum">५८१</hi><hi rend="dot">.</hi></p>

<p rend="gatha1"> ‘‘अप्पिच्छो चेव सन्तुट्ठो, पविवित्तो वसे मुनि।</p>

<p rend="gathalast">असंसट्ठो गहट्ठेहि, अनागारेहि चूभयं॥</p>

<p rend="hangnum" n="582"><hi rend="paranum">५८२</hi><hi rend="dot">.</hi></p>

<p rend="gatha1"> ‘‘यथा जळो व मूगो व, अत्तानं दस्सये तथा।</p>

<p rend="gathalast">नातिवेलं सम्भासेय्य, सङ्घमज्झम्हि पण्डितो॥</p>

<p rend="hangnum" n="583"><hi rend="paranum">५८३</hi><hi rend="dot">.</hi></p>

<p rend="gatha1"> ‘‘न सो उपवदे कञ्‍चि, उपघातं विवज्‍जये।</p>

<p rend="gathalast">संवुतो पातिमोक्खस्मिं, मत्तञ्‍ञू चस्स भोजने॥</p>

<p rend="hangnum" n="584"><hi rend="paranum">५८४</hi><hi rend="dot">.</hi></p>

<p rend="gatha1"> ‘‘सुग्गहीतनिमित्तस्स, चित्तस्सुप्पादकोविदो।</p>

<p rend="gathalast">समं अनुयुञ्‍जेय्य, कालेन च विपस्सनं॥</p>

<p rend="hangnum" n="585"><hi rend="paranum">५८५</hi><hi rend="dot">.</hi></p>

<p rend="gatha1"> ‘‘वीरियसातच्‍चसम्पन्‍नो<pb ed="P" n="0.0061"/>, युत्तयोगो सदा सिया।</p>

<p rend="gathalast">न च अप्पत्वा दुक्खन्तं, विस्सासं एय्य पण्डितो॥</p>

<p rend="hangnum" n="586"><hi rend="paranum">५८६</hi><hi rend="dot">.</hi></p>

<p rend="gatha1"> ‘‘एवं विहरमानस्स, सुद्धिकामस्स भिक्खुनो।</p>

<p rend="gathalast">खीयन्ति आसवा सब्बे, निब्बुतिञ्‍चाधिगच्छती’’ति॥</p>

<p rend="centre">… उपसेनो वङ्गन्तपुत्तो थेरो…।</p>

<p rend="subhead">७. (अपर)-गोतमत्थेरगाथा</p>

<p rend="hangnum" n="587"><hi rend="paranum">५८७</hi><hi rend="dot">.</hi></p>

<p rend="gatha1"> ‘‘विजानेय्य <pb ed="M" n="0.0306"/><pb ed="V" n="0.0241"/> सकं अत्थं, अवलोकेय्याथ पावचनं।</p>

<p rend="gathalast">यञ्‍चेत्थ अस्स पतिरूपं, सामञ्‍ञं अज्झुपगतस्स॥</p>

<p rend="hangnum" n="588"><hi rend="paranum">५८८</hi><hi rend="dot">.</hi></p>

<p rend="gatha1"> ‘‘मित्तं इध च कल्याणं, सिक्खा विपुलं समादानं।</p>

<p rend="gathalast">सुस्सूसा च गरूनं, एतं समणस्स पतिरूपं॥</p>

<p rend="hangnum" n="589"><hi rend="paranum">५८९</hi><hi rend="dot">.</hi></p>

<p rend="gatha1"> ‘‘बुद्धेसु सगारवता, धम्मे अपचिति यथाभूतं।</p>

<p rend="gathalast">सङ्घे <pb ed="T" n="0.0355"/> च चित्तिकारो, एतं समणस्स पतिरूपं॥</p>

<p rend="hangnum" n="590"><hi rend="paranum">५९०</hi><hi rend="dot">.</hi></p>

<p rend="gatha1"> ‘‘आचारगोचरे युत्तो, आजीवो सोधितो अगारय्हो।</p>

<p rend="gathalast">चित्तस्स च सण्ठपनं, एतं समणस्स पतिरूपं॥</p>

<p rend="hangnum" n="591"><hi rend="paranum">५९१</hi><hi rend="dot">.</hi></p>

<p rend="gatha1"> ‘‘चारित्तं अथ वारित्तं, इरियापथियं पसादनियं।</p>

<p rend="gathalast">अधिचित्ते च आयोगो, एतं समणस्स पतिरूपं॥</p>

<p rend="hangnum" n="592"><hi rend="paranum">५९२</hi><hi rend="dot">.</hi></p>

<p rend="gatha1"> ‘‘आरञ्‍ञकानि सेनासनानि, पन्तानि अप्पसद्दानि।</p>

<p rend="gathalast">भजितब्बानि मुनिना, एतं समणस्स पतिरूपं॥</p>

<p rend="hangnum" n="593"><hi rend="paranum">५९३</hi><hi rend="dot">.</hi></p>

<p rend="gatha1"> ‘‘सीलञ्‍च बाहुसच्‍चञ्‍च, धम्मानं पविचयो यथाभूतं।</p>

<p rend="gathalast">सच्‍चानं अभिसमयो, एतं समणस्स पतिरूपं॥</p>

<p rend="hangnum" n="594"><hi rend="paranum">५९४</hi><hi rend="dot">.</hi></p>

<p rend="gatha1"> ‘‘भावेय्य च अनिच्‍चन्ति, अनत्तसञ्‍ञं असुभसञ्‍ञञ्‍च।</p>

<p rend="gathalast">लोकम्हि च अनभिरतिं, एतं समणस्स पतिरूपं॥</p>

<p rend="hangnum" n="595"><hi rend="paranum">५९५</hi><hi rend="dot">.</hi></p>

<p rend="gatha1"> ‘‘भावेय्य च बोज्झङ्गे, इद्धिपादानि इन्द्रियानि बलानि।</p>

<p rend="gathalast">अट्ठङ्गमग्गमरियं, एतं समणस्स पतिरूपं॥</p>

<p rend="hangnum" n="596"><hi rend="paranum">५९६</hi><hi rend="dot">.</hi></p>

<p rend="gatha1"> ‘‘तण्हं पजहेय्य मुनि, समूलके आसवे पदालेय्य।</p>

<p rend="gathalast">विहरेय्य विप्पमुत्तो, एतं समणस्स पतिरूप’’न्ति॥</p>

<p rend="centre">… गोतमो थेरो…।</p>

<trailer rend="centre">दसकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">काळुदायी च सो थेरो, एकविहारी च कप्पिनो।</p>

<p rend="gatha2">चूळपन्थको कप्पो च, उपसेनो च गोतमो।</p>

<p rend="gathalast">सत्तिमे दसके थेरा, गाथायो चेत्थ सत्ततीति॥</p>

<div id="kn8_11" n="kn8_11" type="nipata">
<head rend="chapter">११. एकादसनिपातो</head>

<p rend="subhead">१. संकिच्‍चत्थेरगाथा</p>

<p rend="hangnum" n="597"><hi rend="paranum">५९७</hi><hi rend="dot">.</hi></p>

<p rend="gatha1"> ‘‘किं <pb ed="T" n="0.0356"/><pb ed="M" n="0.0307"/><pb ed="V" n="0.0242"/><pb ed="P" n="0.0062"/> तवत्थो वने तात, उज्‍जुहानोव पावुसे।</p>

<p rend="gathalast">वेरम्भा रमणीया ते, पविवेको हि झायिनं॥</p>

<p rend="hangnum" n="598"><hi rend="paranum">५९८</hi><hi rend="dot">.</hi></p>

<p rend="gatha1"> ‘‘यथा अब्भानि वेरम्भो, वातो नुदति पावुसे।</p>

<p rend="gathalast">सञ्‍ञा मे अभिकिरन्ति, विवेकपटिसञ्‍ञुता॥</p>

<p rend="hangnum" n="599"><hi rend="paranum">५९९</hi><hi rend="dot">.</hi></p>

<p rend="gatha1"> ‘‘अपण्डरो अण्डसम्भवो, सीवथिकाय निकेतचारिको।</p>

<p rend="gathalast">उप्पादयतेव मे सतिं, सन्देहस्मिं विरागनिस्सितं॥</p>

<p rend="hangnum" n="600"><hi rend="paranum">६००</hi><hi rend="dot">.</hi></p>

<p rend="gatha1"> ‘‘यञ्‍च अञ्‍ञे न रक्खन्ति, यो च अञ्‍ञे न रक्खति।</p>

<p rend="gathalast">स वे भिक्खु सुखं सेति, कामेसु अनपेक्खवा॥</p>

<p rend="hangnum" n="601"><hi rend="paranum">६०१</hi><hi rend="dot">.</hi></p>

<p rend="gatha1"> ‘‘अच्छोदिका पुथुसिला, गोनङ्गुलमिगायुता।</p>

<p rend="gathalast">अम्बुसेवालसञ्छन्‍ना, ते सेला रमयन्ति मं॥</p>

<p rend="hangnum" n="602"><hi rend="paranum">६०२</hi><hi rend="dot">.</hi></p>

<p rend="gatha1"> ‘‘वसितं मे अरञ्‍ञेसु, कन्दरासु गुहासु च।</p>

<p rend="gathalast">सेनासनेसु पन्तेसु, वाळमिगनिसेविते॥</p>

<p rend="hangnum" n="603"><hi rend="paranum">६०३</hi><hi rend="dot">.</hi></p>

<p rend="gatha1"> ‘‘‘इमे हञ्‍ञन्तु वज्झन्तु, दुक्खं पप्पोन्तु पाणिनो’।</p>

<p rend="gathalast">सङ्कप्पं नाभिजानामि, अनरियं दोससंहितं॥</p>

<p rend="hangnum" n="604"><hi rend="paranum">६०४</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, भवनेत्ति समूहता॥</p>

<p rend="hangnum" n="605"><hi rend="paranum">६०५</hi><hi rend="dot">.</hi></p>

<p rend="gatha1"> ‘‘यस्स चत्थाय <note>यस्सत्थाय (सी॰)</note> पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, सब्बसंयोजनक्खयो॥</p>

<p rend="hangnum" n="606"><hi rend="paranum">६०६</hi><hi rend="dot">.</hi></p>

<p rend="gatha1"> ‘‘नाभिनन्दामि <pb ed="T" n="0.0357"/> मरणं, नाभिनन्दामि जीवितं।</p>

<p rend="gathalast">कालञ्‍च पटिकङ्खामि, निब्बिसं भतको यथा॥</p>

<p rend="hangnum" n="607"><hi rend="paranum">६०७</hi><hi rend="dot">.</hi></p>

<p rend="gatha1"> ‘‘नाभिनन्दामि <pb ed="M" n="0.0308"/><pb ed="V" n="0.0243"/> मरणं, नाभिनन्दामि जीवितं।</p>

<p rend="gathalast">कालञ्‍च पटिकङ्खामि, सम्पजानो पतिस्सतो’’ति॥</p>

<p rend="centre">… संकिच्‍चो थेरो…।</p>

<trailer rend="centre">एकादसनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">संकिच्‍चथेरो एकोव, कतकिच्‍चो अनासवो।</p>

<p rend="gathalast">एकादसनिपातम्हि, गाथा एकादसेव चाति॥</p>

<div id="kn8_12" n="kn8_12" type="nipata">
<head rend="chapter">१२. द्वादसकनिपातो</head>

<p rend="subhead">१. सीलवत्थेरगाथा</p>

<p rend="hangnum" n="608"><hi rend="paranum">६०८</hi><hi rend="dot">.</hi></p>

<p rend="gatha1"> ‘‘सीलमेविध <pb ed="M" n="0.0309"/><pb ed="V" n="0.0244"/><pb ed="P" n="0.0063"/> सिक्खेथ, अस्मिं लोके सुसिक्खितं।</p>

<p rend="gathalast">सीलं हि सब्बसम्पत्तिं, उपनामेति सेवितं॥</p>

<p rend="hangnum" n="609"><hi rend="paranum">६०९</hi><hi rend="dot">.</hi></p>

<p rend="gatha1"> ‘‘सीलं रक्खेय्य मेधावी, पत्थयानो तयो सुखे।</p>

<p rend="gathalast">पसंसं वित्तिलाभञ्‍च, पेच्‍च सग्गे पमोदनं <note>पेच्‍च सग्गे च मोदनं (सी॰ पी॰)</note>॥</p>

<p rend="hangnum" n="610"><hi rend="paranum">६१०</hi><hi rend="dot">.</hi></p>

<p rend="gatha1"> ‘‘सीलवा हि बहू मित्ते, सञ्‍ञमेनाधिगच्छति।</p>

<p rend="gathalast">दुस्सीलो पन मित्तेहि, धंसते पापमाचरं॥</p>

<p rend="hangnum" n="611"><hi rend="paranum">६११</hi><hi rend="dot">.</hi></p>

<p rend="gatha1"> ‘‘अवण्णञ्‍च अकित्तिञ्‍च, दुस्सीलो लभते नरो।</p>

<p rend="gathalast">वण्णं कित्तिं पसंसञ्‍च, सदा लभति सीलवा॥</p>

<p rend="hangnum" n="612"><hi rend="paranum">६१२</hi><hi rend="dot">.</hi></p>

<p rend="gatha1"> ‘‘आदि <pb ed="T" n="0.0358"/> सीलं पतिट्ठा च, कल्याणानञ्‍च मातुकं।</p>

<p rend="gathalast">पमुखं सब्बधम्मानं, तस्मा सीलं विसोधये॥</p>

<p rend="hangnum" n="613"><hi rend="paranum">६१३</hi><hi rend="dot">.</hi></p>

<p rend="gatha1"> ‘‘वेला च संवरं सीलं <note>संवरो सीलं (सी॰), संवरसीलं (सी॰ अट्ठ॰)</note>, चित्तस्स अभिहासनं।</p>

<p rend="gathalast">तित्थञ्‍च सब्बबुद्धानं, तस्मा सीलं विसोधये॥</p>

<p rend="hangnum" n="614"><hi rend="paranum">६१४</hi><hi rend="dot">.</hi></p>

<p rend="gatha1"> ‘‘सीलं बलं अप्पटिमं, सीलं आवुधमुत्तमं।</p>

<p rend="gathalast">सीलमाभरणं सेट्ठं, सीलं कवचमब्भुतं॥</p>

<p rend="hangnum" n="615"><hi rend="paranum">६१५</hi><hi rend="dot">.</hi></p>

<p rend="gatha1"> ‘‘सीलं सेतु महेसक्खो, सीलं गन्धो अनुत्तरो।</p>

<p rend="gathalast">सीलं विलेपनं सेट्ठं, येन वाति दिसोदिसं॥</p>

<p rend="hangnum" n="616"><hi rend="paranum">६१६</hi><hi rend="dot">.</hi></p>

<p rend="gatha1"> ‘‘सीलं सम्बलमेवग्गं, सीलं पाथेय्यमुत्तमं।</p>

<p rend="gathalast">सीलं सेट्ठो अतिवाहो, येन याति दिसोदिसं॥</p>

<p rend="hangnum" n="617"><hi rend="paranum">६१७</hi><hi rend="dot">.</hi></p>

<p rend="gatha1"> ‘‘इधेव निन्दं लभति, पेच्‍चापाये च दुम्मनो।</p>

<p rend="gathalast">सब्बत्थ दुम्मनो बालो, सीलेसु असमाहितो॥</p>

<p rend="hangnum" n="618"><hi rend="paranum">६१८</hi><hi rend="dot">.</hi></p>

<p rend="gatha1"> ‘‘इधेव कित्तिं लभति, पेच्‍च सग्गे च सुम्मनो।</p>

<p rend="gathalast">सब्बत्थ सुमनो धीरो, सीलेसु सुसमाहितो॥</p>

<p rend="hangnum" n="619"><hi rend="paranum">६१९</hi><hi rend="dot">.</hi></p>

<p rend="gatha1"> ‘‘सीलमेव <pb ed="V" n="0.0245"/> इध अग्गं, पञ्‍ञवा पन उत्तमो।</p>

<p rend="gathalast">मनुस्सेसु च देवेसु, सीलपञ्‍ञाणतो जय’’न्ति॥</p>

<p rend="centre">… सीलवो थेरो…।</p>

<p rend="subhead">२. सुनीतत्थेरगाथा</p>

<p rend="hangnum" n="620"><hi rend="paranum">६२०</hi><hi rend="dot">.</hi></p>

<p rend="gatha1"> ‘‘नीचे <pb ed="M" n="0.0310"/> कुलम्हि जातोहं, दलिद्दो अप्पभोजनो।</p>

<p rend="gathalast">हीनकम्मं <note>हीनं कम्मं (स्या॰)</note> ममं आसि, अहोसिं पुप्फछड्डको॥</p>

<p rend="hangnum" n="621"><hi rend="paranum">६२१</hi><hi rend="dot">.</hi></p>

<p rend="gatha1"> ‘‘जिगुच्छितो <pb ed="T" n="0.0359"/> मनुस्सानं, परिभूतो च वम्भितो।</p>

<p rend="gathalast">नीचं मनं करित्वान, वन्दिस्सं बहुकं जनं॥</p>

<p rend="hangnum" n="622"><hi rend="paranum">६२२</hi><hi rend="dot">.</hi></p>

<p rend="gatha1"> ‘‘अथद्दसासिं <pb ed="P" n="0.0064"/> सम्बुद्धं, भिक्खुसङ्घपुरक्खतं।</p>

<p rend="gathalast">पविसन्तं महावीरं, मगधानं पुरुत्तमं॥</p>

<p rend="hangnum" n="623"><hi rend="paranum">६२३</hi><hi rend="dot">.</hi></p>

<p rend="gatha1"> ‘‘निक्खिपित्वान ब्याभङ्गिं, वन्दितुं उपसङ्कमिं।</p>

<p rend="gathalast">ममेव अनुकम्पाय, अट्ठासि पुरिसुत्तमो॥</p>

<p rend="hangnum" n="624"><hi rend="paranum">६२४</hi><hi rend="dot">.</hi></p>

<p rend="gatha1"> ‘‘वन्दित्वा सत्थुनो पादे, एकमन्तं ठितो तदा।</p>

<p rend="gathalast">पब्बज्‍जं अहमायाचिं, सब्बसत्तानमुत्तमं॥</p>

<p rend="hangnum" n="625"><hi rend="paranum">६२५</hi><hi rend="dot">.</hi></p>

<p rend="gatha1"> ‘‘ततो कारुणिको सत्था, सब्बलोकानुकम्पको।</p>

<p rend="gathalast">‘एहि भिक्खू’ति मं आह, सा मे आसूपसम्पदा॥</p>

<p rend="hangnum" n="626"><hi rend="paranum">६२६</hi><hi rend="dot">.</hi></p>

<p rend="gatha1"> ‘‘सोहं एको अरञ्‍ञस्मिं, विहरन्तो अतन्दितो।</p>

<p rend="gathalast">अकासिं सत्थुवचनं, यथा मं ओवदी जिनो॥</p>

<p rend="hangnum" n="627"><hi rend="paranum">६२७</hi><hi rend="dot">.</hi></p>

<p rend="gatha1"> ‘‘रत्तिया पठमं यामं, पुब्बजातिमनुस्सरिं।</p>

<p rend="gatha2">रत्तिया मज्झिमं यामं, दिब्बचक्खुं विसोधयिं <note>दिब्बचक्खु विसोधितं (क॰)</note>।</p>

<p rend="gathalast">रत्तिया पच्छिमे यामे, तमोखन्धं पदालयिं॥</p>

<p rend="hangnum" n="628"><hi rend="paranum">६२८</hi><hi rend="dot">.</hi></p>

<p rend="gatha1"> ‘‘ततो रत्या विवसाने, सूरियस्सुग्गमनं पति।</p>

<p rend="gathalast">इन्दो ब्रह्मा च आगन्त्वा, मं नमस्सिंसु पञ्‍जली॥</p>

<p rend="hangnum" n="629"><hi rend="paranum">६२९</hi><hi rend="dot">.</hi></p>

<p rend="gatha1"> ‘‘‘नमो ते पुरिसाजञ्‍ञ, नमो ते पुरिसुत्तम।</p>

<p rend="gathalast">यस्स ते आसवा खीणा, दक्खिणेय्योसि मारिस’॥</p>

<p rend="hangnum" n="630"><hi rend="paranum">६३०</hi><hi rend="dot">.</hi></p>

<p rend="gatha1"> ‘‘ततो <pb ed="T" n="0.0360"/> दिस्वान मं सत्था, देवसङ्घपुरक्खतं।</p>

<p rend="gathalast">सितं पातुकरित्वान, इममत्थं अभासथ॥</p>

<p rend="hangnum" n="631"><hi rend="paranum">६३१</hi><hi rend="dot">.</hi></p>

<p rend="gatha1"> <note>सु॰ नि॰ ६६० सुत्तनिपातेपि</note> ‘‘‘तपेन <pb ed="M" n="0.0311"/><pb ed="V" n="0.0246"/> ब्रह्मचरियेन, संयमेन दमेन च।</p>

<p rend="gathalast">एतेन ब्राह्मणो होति, एतं ब्राह्मणमुत्तम’’’न्ति॥</p>

<p rend="centre">… सुनीतो थेरो…।</p>

<trailer rend="centre">द्वादसकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha2">सीलवा च सुनीतो च, थेरा द्वे ते महिद्धिका।</p>

<p rend="gathalast">द्वादसम्हि निपातम्हि, गाथायो चतुवीसतीति॥</p>

<div id="kn8_13" n="kn8_13" type="nipata">
<head rend="chapter">१३. तेरसनिपातो</head>

<p rend="subhead">१. सोणकोळिविसत्थेरगाथा</p>

<p rend="hangnum" n="632"><hi rend="paranum">६३२</hi><hi rend="dot">.</hi></p>

<p rend="gatha1"> ‘‘याहु <pb ed="M" n="0.0312"/><pb ed="V" n="0.0247"/><pb ed="P" n="0.0065"/> रट्ठे समुक्‍कट्ठो, रञ्‍ञो अङ्गस्स पद्धगू <note>पत्थगू (स्या॰), पट्ठगू (क॰)</note>।</p>

<p rend="gathalast">स्वाज्‍ज धम्मेसु उक्‍कट्ठो, सोणो दुक्खस्स पारगू॥</p>

<p rend="hangnum" n="633"><hi rend="paranum">६३३</hi><hi rend="dot">.</hi></p>

<p rend="gatha1"> ‘‘पञ्‍च छिन्दे पञ्‍च जहे, पञ्‍च चुत्तरि भावये।</p>

<p rend="gathalast">पञ्‍चसङ्गातिगो भिक्खु, ओघतिण्णोति वुच्‍चति॥</p>

<p rend="hangnum" n="634"><hi rend="paranum">६३४</hi><hi rend="dot">.</hi></p>

<p rend="gatha1"> ‘‘उन्‍नळस्स पमत्तस्स, बाहिरासस्स <note>बाहिरासयस्स (क॰)</note> भिक्खुनो।</p>

<p rend="gathalast">सीलं समाधि पञ्‍ञा च, पारिपूरिं न गच्छति॥</p>

<p rend="hangnum" n="635"><hi rend="paranum">६३५</hi><hi rend="dot">.</hi></p>

<p rend="gatha1"> ‘‘यञ्हि किच्‍चं अपविद्धं <note>तदपविद्धं (सी॰ स्या॰)</note>, अकिच्‍चं पन करीयति।</p>

<p rend="gathalast">उन्‍नळानं <pb ed="T" n="0.0361"/> पमत्तानं, तेसं वड्ढन्ति आसवा॥</p>

<p rend="hangnum" n="636"><hi rend="paranum">६३६</hi><hi rend="dot">.</hi></p>

<p rend="gatha1"> ‘‘येसञ्‍च सुसमारद्धा, निच्‍चं कायगता सति।</p>

<p rend="gatha2">अकिच्‍चं ते न सेवन्ति, किच्‍चे सातच्‍चकारिनो।</p>

<p rend="gathalast">सतानं सम्पजानानं, अत्थं गच्छन्ति आसवा॥</p>

<p rend="hangnum" n="637"><hi rend="paranum">६३७</hi><hi rend="dot">.</hi></p>

<p rend="gatha1"> ‘‘उजुमग्गम्हि अक्खाते, गच्छथ मा निवत्तथ।</p>

<p rend="gathalast">अत्तना चोदयत्तानं, निब्बानमभिहारये॥</p>

<p rend="hangnum" n="638"><hi rend="paranum">६३८</hi><hi rend="dot">.</hi></p>

<p rend="gatha1"> ‘‘अच्‍चारद्धम्हि वीरियम्हि, सत्था लोके अनुत्तरो।</p>

<p rend="gatha2">वीणोपमं करित्वा मे, धम्मं देसेसि चक्खुमा।</p>

<p rend="gathalast">तस्साहं वचनं सुत्वा, विहासिं सासने रतो॥</p>

<p rend="hangnum" n="639"><hi rend="paranum">६३९</hi><hi rend="dot">.</hi></p>

<p rend="gatha1"> ‘‘समथं पटिपादेसिं, उत्तमत्थस्स पत्तिया।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासनं॥</p>

<p rend="hangnum" n="640"><hi rend="paranum">६४०</hi><hi rend="dot">.</hi></p>

<p rend="gatha1"> ‘‘नेक्खम्मे <note>निक्खमे (क॰), नेक्खम्मं (महाव॰ २४४; अ॰ नि॰ ६.५५)</note> अधिमुत्तस्स, पविवेकञ्‍च चेतसो।</p>

<p rend="gathalast">अब्यापज्झाधिमुत्तस्स <note>अब्यापज्झाधिम्हत्तस्स (क॰)</note>, उपादानक्खयस्स च॥</p>

<p rend="hangnum" n="641"><hi rend="paranum">६४१</hi><hi rend="dot">.</hi></p>

<p rend="gatha1"> ‘‘तण्हक्खयाधिमुत्तस्स, असम्मोहञ्‍च चेतसो।</p>

<p rend="gathalast">दिस्वा आयतनुप्पादं, सम्मा चित्तं विमुच्‍चति॥</p>

<p rend="hangnum" n="642"><hi rend="paranum">६४२</hi><hi rend="dot">.</hi></p>

<p rend="gatha1"> ‘‘तस्स <pb ed="P" n="0.0066"/> सम्मा विमुत्तस्स, सन्तचित्तस्स भिक्खुनो।</p>

<p rend="gathalast">कतस्स पटिचयो नत्थि, करणीयं न विज्‍जति॥</p>

<p rend="hangnum" n="643"><hi rend="paranum">६४३</hi><hi rend="dot">.</hi></p>

<p rend="gatha1"> ‘‘सेलो <pb ed="M" n="0.0313"/><pb ed="V" n="0.0248"/> यथा एकघनो <note>एकघनो (क॰)</note>, वातेन न समीरति।</p>

<p rend="gathalast">एवं रूपा रसा सद्दा, गन्धा फस्सा च केवला॥</p>

<p rend="hangnum" n="644"><hi rend="paranum">६४४</hi><hi rend="dot">.</hi></p>

<p rend="gatha1"> ‘‘इट्ठा <pb ed="T" n="0.0362"/> धम्मा अनिट्ठा च, नप्पवेधेन्ति तादिनो।</p>

<p rend="gathalast">ठितं चित्तं विसञ्‍ञुत्तं, वयञ्‍चस्सानुपस्सती’’ति॥</p>

<p rend="centre">… सोणो कोळिविसो थेरो…।</p>

<trailer rend="centre">तेरसनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">सोणो कोळिविसो थेरो, एकोयेव महिद्धिको।</p>

<p rend="gathalast">तेरसम्हि निपातम्हि, गाथायो चेत्थ तेरसाति॥</p>

<div id="kn8_14" n="kn8_14" type="nipata">
<head rend="chapter">१४. चुद्दसकनिपातो</head>

<p rend="subhead">१. खदिरवनियरेवतत्थेरगाथा</p>

<p rend="hangnum" n="645"><hi rend="paranum">६४५</hi><hi rend="dot">.</hi></p>

<p rend="gatha1"> ‘‘यदा <pb ed="M" n="0.0314"/><pb ed="V" n="0.0249"/><pb ed="P" n="0.0067"/> अहं पब्बजितो, अगारस्मानगारियं।</p>

<p rend="gathalast">नाभिजानामि सङ्कप्पं, अनरियं दोससंहितं॥</p>

<p rend="hangnum" n="646"><hi rend="paranum">६४६</hi><hi rend="dot">.</hi></p>

<p rend="gatha1"> ‘‘‘इमे हञ्‍ञन्तु वज्झन्तु, दुक्खं पप्पोन्तु पाणिनो’।</p>

<p rend="gathalast">सङ्कप्पं नाभिजानामि, इमस्मिं दीघमन्तरे॥</p>

<p rend="hangnum" n="647"><hi rend="paranum">६४७</hi><hi rend="dot">.</hi></p>

<p rend="gatha1"> ‘‘मेत्तञ्‍च अभिजानामि, अप्पमाणं सुभावितं।</p>

<p rend="gathalast">अनुपुब्बं परिचितं, यथा बुद्धेन देसितं॥</p>

<p rend="hangnum" n="648"><hi rend="paranum">६४८</hi><hi rend="dot">.</hi></p>

<p rend="gatha1"> ‘‘सब्बमित्तो सब्बसखो, सब्बभूतानुकम्पको।</p>

<p rend="gathalast">मेत्तचित्तञ्‍च <note>मेत्तं चित्तं (सी॰ स्या॰)</note> भावेमि, अब्यापज्‍जरतो <note>अब्यापज्झरतो (सी॰ स्या॰)</note> सदा॥</p>

<p rend="hangnum" n="649"><hi rend="paranum">६४९</hi><hi rend="dot">.</hi></p>

<p rend="gatha1"> ‘‘असंहीरं असंकुप्पं, चित्तं आमोदयामहं।</p>

<p rend="gathalast">ब्रह्मविहारं भावेमि, अकापुरिससेवितं॥</p>

<p rend="hangnum" n="650"><hi rend="paranum">६५०</hi><hi rend="dot">.</hi></p>

<p rend="gatha1"> ‘‘अवितक्‍कं <pb ed="T" n="0.0363"/> समापन्‍नो, सम्मासम्बुद्धसावको।</p>

<p rend="gathalast">अरियेन तुण्हीभावेन, उपेतो होति तावदे॥</p>

<p rend="hangnum" n="651"><hi rend="paranum">६५१</hi><hi rend="dot">.</hi></p>

<p rend="gatha1"> ‘‘यथापि पब्बतो सेलो, अचलो सुप्पतिट्ठितो।</p>

<p rend="gathalast">एवं मोहक्खया भिक्खु, पब्बतोव न वेधति॥</p>

<p rend="hangnum" n="652"><hi rend="paranum">६५२</hi><hi rend="dot">.</hi></p>

<p rend="gatha1"> ‘‘अनङ्गणस्स पोसस्स, निच्‍चं सुचिगवेसिनो।</p>

<p rend="gathalast">वालग्गमत्तं पापस्स, अब्भमत्तंव खायति॥</p>

<p rend="hangnum" n="653"><hi rend="paranum">६५३</hi><hi rend="dot">.</hi></p>

<p rend="gatha1"> ‘‘नगरं यथा पच्‍चन्तं, गुत्तं सन्तरबाहिरं।</p>

<p rend="gathalast">एवं गोपेथ अत्तानं, खणो वो मा उपच्‍चगा॥</p>

<p rend="hangnum" n="654"><hi rend="paranum">६५४</hi><hi rend="dot">.</hi></p>

<p rend="gatha1"> ‘‘नाभिनन्दामि मरणं, नाभिनन्दामि जीवितं।</p>

<p rend="gathalast">कालञ्‍च पटिकङ्खामि, निब्बिसं भतको यथा॥</p>

<p rend="hangnum" n="655"><hi rend="paranum">६५५</hi><hi rend="dot">.</hi></p>

<p rend="gatha1"> ‘‘नाभिनन्दामि मरणं…पे॰… सम्पजानो पतिस्सतो॥</p>

<p rend="hangnum" n="656"><hi rend="paranum">६५६</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, भवनेत्ति समूहता॥</p>

<p rend="hangnum" n="657"><hi rend="paranum">६५७</hi><hi rend="dot">.</hi></p>

<p rend="gatha1"> ‘‘यस्स <pb ed="M" n="0.0315"/><pb ed="V" n="0.0250"/> चत्थाय पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, सब्बसंयोजनक्खयो॥</p>

<p rend="hangnum" n="658"><hi rend="paranum">६५८</hi><hi rend="dot">.</hi></p>

<p rend="gatha1"> ‘‘सम्पादेथप्पमादेन, एसा मे अनुसासनी।</p>

<p rend="gathalast">हन्दाहं परिनिब्बिस्सं, विप्पमुत्तोम्हि सब्बधी’’ति॥</p>

<p rend="centre">… खदिरवनियरेवतो थेरो…।</p>

<p rend="subhead">२. गोदत्तत्थेरगाथा</p>

<p rend="hangnum" n="659"><hi rend="paranum">६५९</hi><hi rend="dot">.</hi></p>

<p rend="gatha1"> ‘‘यथापि भद्दो आजञ्‍ञो, धुरे युत्तो धुरस्सहो <note>धुरासहो (अट्ठ॰)</note>।</p>

<p rend="gathalast">मथितो <pb ed="T" n="0.0364"/> अतिभारेन, संयुगं नातिवत्तति॥</p>

<p rend="hangnum" n="660"><hi rend="paranum">६६०</hi><hi rend="dot">.</hi></p>

<p rend="gatha1"> ‘‘एवं पञ्‍ञाय ये तित्ता, समुद्दो वारिना यथा।</p>

<p rend="gathalast">न परे अतिमञ्‍ञन्ति, अरियधम्मोव पाणिनं॥</p>

<p rend="hangnum" n="661"><hi rend="paranum">६६१</hi><hi rend="dot">.</hi></p>

<p rend="gatha1"> ‘‘काले <pb ed="P" n="0.0068"/> कालवसं पत्ता, भवाभववसं गता।</p>

<p rend="gathalast">नरा दुक्खं निगच्छन्ति, तेध सोचन्ति माणवा <note>मानवा (सी॰)</note>॥</p>

<p rend="hangnum" n="662"><hi rend="paranum">६६२</hi><hi rend="dot">.</hi></p>

<p rend="gatha1"> ‘‘उन्‍नता सुखधम्मेन, दुक्खधम्मेन चोनता।</p>

<p rend="gathalast">द्वयेन बाला हञ्‍ञन्ति, यथाभूतं अदस्सिनो॥</p>

<p rend="hangnum" n="663"><hi rend="paranum">६६३</hi><hi rend="dot">.</hi></p>

<p rend="gatha1"> ‘‘ये च दुक्खे सुखस्मिञ्‍च, मज्झे सिब्बिनिमच्‍चगू।</p>

<p rend="gathalast">ठिता ते इन्दखीलोव, न ते उन्‍नतओनता॥</p>

<p rend="hangnum" n="664"><hi rend="paranum">६६४</hi><hi rend="dot">.</hi></p>

<p rend="gatha1"> ‘‘न हेव लाभे नालाभे, न यसे न च कित्तिया।</p>

<p rend="gathalast">न निन्दायं पसंसाय, न ते दुक्खे सुखम्हि॥</p>

<p rend="hangnum" n="665"><hi rend="paranum">६६५</hi><hi rend="dot">.</hi></p>

<p rend="gatha1"> ‘‘सब्बत्थ ते न लिम्पन्ति, उदबिन्दुव पोक्खरे।</p>

<p rend="gathalast">सब्बत्थ सुखिता धीरा, सब्बत्थ अपराजिता॥</p>

<p rend="hangnum" n="666"><hi rend="paranum">६६६</hi><hi rend="dot">.</hi></p>

<p rend="gatha1"> ‘‘धम्मेन च अलाभो यो, यो च लाभो अधम्मिको।</p>

<p rend="gathalast">अलाभो धम्मिको सेय्यो, यं चे लाभो अधम्मिको॥</p>

<p rend="hangnum" n="667"><hi rend="paranum">६६७</hi><hi rend="dot">.</hi></p>

<p rend="gatha1"> ‘‘यसो च अप्पबुद्धीनं, विञ्‍ञूनं अयसो च यो।</p>

<p rend="gathalast">अयसोव सेय्यो विञ्‍ञूनं, न यसो अप्पबुद्धिनं॥</p>

<p rend="hangnum" n="668"><hi rend="paranum">६६८</hi><hi rend="dot">.</hi></p>

<p rend="gatha1"> ‘‘दुम्मेधेहि <pb ed="M" n="0.0316"/> पसंसा च, विञ्‍ञूहि गरहा च या।</p>

<p rend="gathalast">गरहाव सेय्यो विञ्‍ञूहि, यं चे बालप्पसंसना॥</p>

<p rend="hangnum" n="669"><hi rend="paranum">६६९</hi><hi rend="dot">.</hi></p>

<p rend="gatha1"> ‘‘सुखञ्‍च <pb ed="T" n="0.0365"/><pb ed="V" n="0.0251"/> काममयिकं, दुक्खञ्‍च पविवेकियं।</p>

<p rend="gathalast">पविवेकदुक्खं सेय्यो, यं चे काममयं सुखं॥</p>

<p rend="hangnum" n="670"><hi rend="paranum">६७०</hi><hi rend="dot">.</hi></p>

<p rend="gatha1"> ‘‘जीवितञ्‍च अधम्मेन, धम्मेन मरणञ्‍च यं।</p>

<p rend="gathalast">मरणं धम्मिकं सेय्यो, यं चे जीवे अधम्मिकं॥</p>

<p rend="hangnum" n="671"><hi rend="paranum">६७१</hi><hi rend="dot">.</hi></p>

<p rend="gatha1"> ‘‘कामकोपप्पहीना ये, सन्तचित्ता भवाभवे।</p>

<p rend="gathalast">चरन्ति लोके असिता, नत्थि तेसं पियापियं॥</p>

<p rend="hangnum" n="672"><hi rend="paranum">६७२</hi><hi rend="dot">.</hi></p>

<p rend="gatha1"> ‘‘भावयित्वान बोज्झङ्गे, इन्द्रियानि बलानि च।</p>

<p rend="gathalast">पप्पुय्य परमं सन्तिं, परिनिब्बन्तिनासवा’’ति॥</p>

<p rend="centre">… गोदत्तो थेरो…।</p>

<trailer rend="centre">चुद्दसकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">रेवतो चेव गोदत्तो, थेरा द्वे ते महिद्धिका।</p>

<p rend="gathalast">चुद्दसम्हि निपातम्हि, गाथायो अट्ठवीसतीति॥</p>

<div id="kn8_15" n="kn8_15" type="nipata">
<head rend="chapter">१५. सोळसकनिपातो</head>

<p rend="subhead">१. अञ्‍ञासिकोण्डञ्‍ञत्थेरगाथा</p>

<p rend="hangnum" n="673"><hi rend="paranum">६७३</hi><hi rend="dot">.</hi></p>

<p rend="gatha1"> ‘‘एस <pb ed="M" n="0.0317"/><pb ed="V" n="0.0252"/><pb ed="P" n="0.0069"/> भिय्यो पसीदामि, सुत्वा धम्मं महारसं।</p>

<p rend="gathalast">विरागो देसितो धम्मो, अनुपादाय सब्बसो॥</p>

<p rend="hangnum" n="674"><hi rend="paranum">६७४</hi><hi rend="dot">.</hi></p>

<p rend="gatha1"> ‘‘बहूनि लोके चित्रानि, अस्मिं पथविमण्डले।</p>

<p rend="gathalast">मथेन्ति <pb ed="T" n="0.0366"/> मञ्‍ञे सङ्कप्पं, सुभं रागूपसंहितं॥</p>

<p rend="hangnum" n="675"><hi rend="paranum">६७५</hi><hi rend="dot">.</hi></p>

<p rend="gatha1"> ‘‘रजमुहतञ्‍च वातेन, यथा मेघोपसम्मये।</p>

<p rend="gathalast">एवं सम्मन्ति सङ्कप्पा, यदा पञ्‍ञाय पस्सति॥</p>

<p rend="hangnum" n="676"><hi rend="paranum">६७६</hi><hi rend="dot">.</hi></p>

<p rend="gatha1"> <note>ध॰ प॰ २७७ धम्मपदे</note> ‘‘सब्बे सङ्खारा अनिच्‍चाति, यदा पञ्‍ञाय पस्सति।</p>

<p rend="gathalast">अथ निब्बिन्दति दुक्खे, एस मग्गो विसुद्धिया॥</p>

<p rend="hangnum" n="677"><hi rend="paranum">६७७</hi> <hi rend="dot">.</hi></p>

<p rend="gatha1"> <note>ध॰ प॰ २७८ धम्मपदे</note> ‘‘सब्बे सङ्खारा दुक्खाति, यदा पञ्‍ञाय पस्सति</p>

<p rend="gathalast">अथ निब्बिन्दति दुक्खे, एस मग्गो विसुद्धिया॥</p>

<p rend="hangnum" n="678"><hi rend="paranum">६७८</hi><hi rend="dot">.</hi></p>

<p rend="gatha1"> <note>ध॰ प॰ २७९ धम्मपदे</note> ‘‘सब्बे धम्मा अनत्ताति, यदा पञ्‍ञाय पस्सति।</p>

<p rend="gathalast">अथ निब्बिन्दति दुक्खे, एस मग्गो विसुद्धिया॥</p>

<p rend="hangnum" n="679"><hi rend="paranum">६७९</hi><hi rend="dot">.</hi></p>

<p rend="gatha1"> ‘‘बुद्धानुबुद्धो यो थेरो, कोण्डञ्‍ञो तिब्बनिक्‍कमो।</p>

<p rend="gathalast">पहीनजातिमरणो, ब्रह्मचरियस्स केवली॥</p>

<p rend="hangnum" n="680"><hi rend="paranum">६८०</hi><hi rend="dot">.</hi></p>

<p rend="gatha1"> ‘‘ओघपासो दळ्हखिलो <note>दळ्हो खिलो (स्या॰ क॰)</note>, पब्बतो दुप्पदालयो।</p>

<p rend="gatha2">छेत्वा खिलञ्‍च पासञ्‍च, सेलं भेत्वान <note>छेत्वान (क॰)</note> दुब्भिदं।</p>

<p rend="gathalast">तिण्णो पारङ्गतो झायी, मुत्तो सो मारबन्धना॥</p>

<p rend="hangnum" n="681"><hi rend="paranum">६८१</hi><hi rend="dot">.</hi></p>

<p rend="gatha1"> ‘‘उद्धतो चपलो भिक्खु, मित्ते आगम्म पापके।</p>

<p rend="gathalast">संसीदति महोघस्मिं, ऊमिया पटिकुज्‍जितो॥</p>

<p rend="hangnum" n="682"><hi rend="paranum">६८२</hi><hi rend="dot">.</hi></p>

<p rend="gatha1"> ‘‘अनुद्धतो अचपलो, निपको संवुतिन्द्रियो।</p>

<p rend="gathalast">कल्याणमित्तो मेधावी, दुक्खस्सन्तकरो सिया॥</p>

<p rend="hangnum" n="683"><hi rend="paranum">६८३</hi><hi rend="dot">.</hi></p>

<p rend="gatha1"> ‘‘कालपब्बङ्गसङ्कासो, किसो धमनिसन्थतो।</p>

<p rend="gathalast">मत्तञ्‍ञू <pb ed="T" n="0.0367"/> अन्‍नपानस्मिं, अदीनमनसो नरो॥</p>

<p rend="hangnum" n="684"><hi rend="paranum">६८४</hi><hi rend="dot">.</hi></p>

<p rend="gatha1"> ‘‘फुट्ठो <pb ed="V" n="0.0253"/> डंसेहि मकसेहि, अरञ्‍ञस्मिं ब्रहावने।</p>

<p rend="gathalast">नागो सङ्गामसीसेव, सतो तत्राधिवासये॥</p>

<p rend="hangnum" n="685"><hi rend="paranum">६८५</hi><hi rend="dot">.</hi></p>

<p rend="gatha1"> ‘‘नाभिनन्दामि <pb ed="M" n="0.0318"/> मरणं…पे॰… निब्बिसं भतको यथा॥</p>

<p rend="hangnum" n="686"><hi rend="paranum">६८६</hi><hi rend="dot">.</hi></p>

<p rend="gatha1"> ‘‘नाभिनन्दामि मरणं…पे॰… सम्पजानो पतिस्सतो॥</p>

<p rend="hangnum" n="687"><hi rend="paranum">६८७</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था…पे॰… भवनेत्ति समूहता॥</p>

<p rend="hangnum" n="688"><hi rend="paranum">६८८</hi><hi rend="dot">.</hi></p>

<p rend="gatha1"> ‘‘यस्स चत्थाय पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, किं मे सद्धिविहारिना’’ति॥</p>

<p rend="centre">… अञ्‍ञासिकोण्डञ्‍ञो <note>अञ्‍ञाकोण्डञ्‍ञो (सी॰ स्या॰)</note> थेरो…।</p>

<p rend="subhead">२. उदायित्थेरगाथा</p>

<p rend="hangnum" n="689"><hi rend="paranum">६८९</hi><hi rend="dot">.</hi></p>

<p rend="gatha1"> <note>अ॰ नि॰ ६.४३</note> ‘‘मनुस्सभूतं सम्बुद्धं, अत्तदन्तं समाहितं।</p>

<p rend="gathalast">इरियमानं ब्रह्मपथे, चित्तस्सूपसमे रतं॥</p>

<p rend="hangnum" n="690"><hi rend="paranum">६९०</hi><hi rend="dot">.</hi></p>

<p rend="gatha1"> ‘‘यं मनुस्सा नमस्सन्ति, सब्बधम्मान पारगुं।</p>

<p rend="gathalast">देवापि तं नमस्सन्ति, इति मे अरहतो सुतं॥</p>

<p rend="hangnum" n="691"><hi rend="paranum">६९१</hi><hi rend="dot">.</hi></p>

<p rend="gatha1"> ‘‘सब्बसंयोजनातीतं<pb ed="P" n="0.0070"/>, वना निब्बनमागतं।</p>

<p rend="gathalast">कामेहि नेक्खम्मरतं <note>निक्खम्मरतं (क॰)</note>, मुत्तं सेलाव कञ्‍चनं॥</p>

<p rend="hangnum" n="692"><hi rend="paranum">६९२</hi><hi rend="dot">.</hi></p>

<p rend="gatha1"> ‘‘स वे अच्‍चरुचि नागो, हिमवावञ्‍ञे सिलुच्‍चये।</p>

<p rend="gathalast">सब्बेसं <pb ed="T" n="0.0368"/> नागनामानं, सच्‍चनामो अनुत्तरो॥</p>

<p rend="hangnum" n="693"><hi rend="paranum">६९३</hi><hi rend="dot">.</hi></p>

<p rend="gatha1"> ‘‘नागं वो कित्तयिस्सामि, न हि आगुं करोति सो।</p>

<p rend="gathalast">सोरच्‍चं अविहिंसा च, पादा नागस्स ते दुवे॥</p>

<p rend="hangnum" n="694"><hi rend="paranum">६९४</hi><hi rend="dot">.</hi></p>

<p rend="gatha1"> ‘‘सति च सम्पजञ्‍ञञ्‍च, चरणा नागस्स तेपरे।</p>

<p rend="gathalast">सद्धाहत्थो महानागो, उपेक्खासेतदन्तवा॥</p>

<p rend="hangnum" n="695"><hi rend="paranum">६९५</hi><hi rend="dot">.</hi></p>

<p rend="gatha1"> ‘‘सति गीवा सिरो पञ्‍ञा, वीमंसा धम्मचिन्तना।</p>

<p rend="gathalast">धम्मकुच्छिसमावासो, विवेको तस्स वालधि॥</p>

<p rend="hangnum" n="696"><hi rend="paranum">६९६</hi><hi rend="dot">.</hi></p>

<p rend="gatha1"> ‘‘सो झायी अस्सासरतो, अज्झत्तं सुसमाहितो।</p>

<p rend="gathalast">गच्छं समाहितो नागो, ठितो नागो समाहितो॥</p>

<p rend="hangnum" n="697"><hi rend="paranum">६९७</hi><hi rend="dot">.</hi></p>

<p rend="gatha1"> ‘‘सयं समाहितो नागो, निसिन्‍नोपि समाहितो।</p>

<p rend="gathalast">सब्बत्थ संवुतो नागो, एसा नागस्स सम्पदा॥</p>

<p rend="hangnum" n="698"><hi rend="paranum">६९८</hi><hi rend="dot">.</hi></p>

<p rend="gatha1"> ‘‘भुञ्‍जति <pb ed="M" n="0.0319"/> अनवज्‍जानि, सावज्‍जानि न भुञ्‍जति।</p>

<p rend="gathalast">घासमच्छादनं लद्धा, सन्‍निधिं परिवज्‍जयं॥</p>

<p rend="hangnum" n="699"><hi rend="paranum">६९९</hi><hi rend="dot">.</hi></p>

<p rend="gatha1"> ‘‘संयोजनं <pb ed="V" n="0.0254"/> अणुं थूलं, सब्बं छेत्वान बन्धनं।</p>

<p rend="gathalast">येन येनेव गच्छति, अनपक्खोव गच्छति॥</p>

<p rend="hangnum" n="700"><hi rend="paranum">७००</hi><hi rend="dot">.</hi></p>

<p rend="gatha1"> ‘‘यथापि उदके जातं, पुण्डरीकं पवड्ढति।</p>

<p rend="gathalast">नोपलिप्पति तोयेन, सुचिगन्धं मनोरमं॥</p>

<p rend="hangnum" n="701"><hi rend="paranum">७०१</hi><hi rend="dot">.</hi></p>

<p rend="gatha1"> ‘‘तथेव च लोके जातो, बुद्धो लोके विहरति।</p>

<p rend="gathalast">नोपलिप्पति लोकेन, तोयेन पदुमं यथा॥</p>

<p rend="hangnum" n="702"><hi rend="paranum">७०२</hi><hi rend="dot">.</hi></p>

<p rend="gatha1"> ‘‘महागिनि पज्‍जलितो, अनाहारोपसम्मति।</p>

<p rend="gathalast">अङ्गारेसु <pb ed="T" n="0.0369"/> च सन्तेसु, निब्बुतोति पवुच्‍चति॥</p>

<p rend="hangnum" n="703"><hi rend="paranum">७०३</hi><hi rend="dot">.</hi></p>

<p rend="gatha1"> ‘‘अत्थस्सायं विञ्‍ञापनी, उपमा विञ्‍ञूहि देसिता।</p>

<p rend="gathalast">विञ्‍ञिस्सन्ति महानागा, नागं नागेन देसितं॥</p>

<p rend="hangnum" n="704"><hi rend="paranum">७०४</hi><hi rend="dot">.</hi></p>

<p rend="gatha1"> ‘‘वीतरागो वीतदोसो, वीतमोहो अनासवो।</p>

<p rend="gathalast">सरीरं विजहं नागो, परिनिब्बिस्सत्यनासवो’’ति॥</p>

<p rend="centre">… उदायी थेरो…।</p>

<trailer rend="centre">सोळसकनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">कोण्डञ्‍ञो च उदायी च, थेरा द्वे ते महिद्धिका।</p>

<p rend="gathalast">सोळसम्हि निपातम्हि, गाथायो द्वे च तिंस चाति॥</p>

<div id="kn8_16" n="kn8_16" type="nipata">
<head rend="chapter">१६. वीसतिनिपातो</head>

<p rend="subhead">१. अधिमुत्तत्थेरगाथा</p>

<p rend="hangnum" n="705"><hi rend="paranum">७०५</hi><hi rend="dot">.</hi></p>

<p rend="gatha1"> ‘‘यञ्‍ञत्थं <pb ed="M" n="0.0320"/><pb ed="V" n="0.0255"/><pb ed="P" n="0.0071"/> वा धनत्थं वा, ये हनाम मयं पुरे।</p>

<p rend="gathalast">अवसेसं <note>अवसे तं (सी॰ अट्ठ॰ मूलपाठो), अवसेसानं (अट्ठ॰?)</note> भयं होति, वेधन्ति विलपन्ति च॥</p>

<p rend="hangnum" n="706"><hi rend="paranum">७०६</hi><hi rend="dot">.</hi></p>

<p rend="gatha1"> ‘‘तस्स ते नत्थि भीतत्तं, भिय्यो वण्णो पसीदति।</p>

<p rend="gathalast">कस्मा न परिदेवेसि, एवरूपे महब्भये॥</p>

<p rend="hangnum" n="707"><hi rend="paranum">७०७</hi><hi rend="dot">.</hi></p>

<p rend="gatha1"> ‘‘नत्थि चेतसिकं दुक्खं, अनपेक्खस्स गामणि।</p>

<p rend="gathalast">अतिक्‍कन्ता भया सब्बे, खीणसंयोजनस्स वे॥</p>

<p rend="hangnum" n="708"><hi rend="paranum">७०८</hi><hi rend="dot">.</hi></p>

<p rend="gatha1"> ‘‘खीणाय भवनेत्तिया, दिट्ठे धम्मे यथातथे।</p>

<p rend="gathalast">न <pb ed="T" n="0.0370"/> भयं मरणे होति, भारनिक्खेपने यथा॥</p>

<p rend="hangnum" n="709"><hi rend="paranum">७०९</hi><hi rend="dot">.</hi></p>

<p rend="gatha1"> ‘‘सुचिण्णं ब्रह्मचरियं मे, मग्गो चापि सुभावितो।</p>

<p rend="gathalast">मरणे मे भयं नत्थि, रोगानमिव सङ्खये॥</p>

<p rend="hangnum" n="710"><hi rend="paranum">७१०</hi><hi rend="dot">.</hi></p>

<p rend="gatha1"> ‘‘सुचिण्णं ब्रह्मचरियं मे, मग्गो चापि सुभावितो।</p>

<p rend="gathalast">निरस्सादा भवा दिट्ठा, विसं पित्वाव <note>पीत्वाव (सी॰)</note> छड्डितं॥</p>

<p rend="hangnum" n="711"><hi rend="paranum">७११</hi><hi rend="dot">.</hi></p>

<p rend="gatha1"> ‘‘पारगू अनुपादानो, कतकिच्‍चो अनासवो।</p>

<p rend="gathalast">तुट्ठो आयुक्खया होति, मुत्तो आघातना यथा॥</p>

<p rend="hangnum" n="712"><hi rend="paranum">७१२</hi><hi rend="dot">.</hi></p>

<p rend="gatha1"> ‘‘उत्तमं धम्मतं पत्तो, सब्बलोके अनत्थिको।</p>

<p rend="gathalast">आदित्ताव घरा मुत्तो, मरणस्मिं न सोचति॥</p>

<p rend="hangnum" n="713"><hi rend="paranum">७१३</hi><hi rend="dot">.</hi></p>

<p rend="gatha1"> ‘‘यदत्थि सङ्गतं किञ्‍चि, भवो वा यत्थ लब्भति।</p>

<p rend="gathalast">सब्बं अनिस्सरं एतं, इति वुत्तं महेसिना॥</p>

<p rend="hangnum" n="714"><hi rend="paranum">७१४</hi><hi rend="dot">.</hi></p>

<p rend="gatha1"> ‘‘यो तं तथा पजानाति, यथा बुद्धेन देसितं।</p>

<p rend="gathalast">न गण्हाति भवं किञ्‍चि, सुतत्तंव अयोगुळं॥</p>

<p rend="hangnum" n="715"><hi rend="paranum">७१५</hi><hi rend="dot">.</hi></p>

<p rend="gatha1"> ‘‘न मे होति ‘अहोसि’न्ति, ‘भविस्स’न्ति न होति मे।</p>

<p rend="gathalast">सङ्खारा विगमिस्सन्ति, तत्थ का परिदेवना॥</p>

<p rend="hangnum" n="716"><hi rend="paranum">७१६</hi><hi rend="dot">.</hi></p>

<p rend="gatha1"> ‘‘सुद्धं धम्मसमुप्पादं, सुद्धं सङ्खारसन्ततिं।</p>

<p rend="gathalast">पस्सन्तस्स यथाभूतं, न भयं होति गामणि॥</p>

<p rend="hangnum" n="717"><hi rend="paranum">७१७</hi><hi rend="dot">.</hi></p>

<p rend="gatha1"> ‘‘तिणकट्ठसमं <pb ed="M" n="0.0321"/><pb ed="V" n="0.0256"/> लोकं, यदा पञ्‍ञाय पस्सति।</p>

<p rend="gathalast">ममत्तं सो असंविन्दं, ‘नत्थि मे’ति न सोचति॥</p>

<p rend="hangnum" n="718"><hi rend="paranum">७१८</hi><hi rend="dot">.</hi></p>

<p rend="gatha1"> ‘‘उक्‍कण्ठामि <pb ed="P" n="0.0072"/> सरीरेन, भवेनम्हि अनत्थिको।</p>

<p rend="gathalast">सोयं <pb ed="T" n="0.0371"/> भिज्‍जिस्सति कायो, अञ्‍ञो च न भविस्सति॥</p>

<p rend="hangnum" n="719"><hi rend="paranum">७१९</hi><hi rend="dot">.</hi></p>

<p rend="gatha1"> ‘‘यं वो किच्‍चं सरीरेन, तं करोथ यदिच्छथ।</p>

<p rend="gathalast">न मे तप्पच्‍चया तत्थ, दोसो पेमञ्‍च हेहिति’’॥</p>

<p rend="hangnum" n="720"><hi rend="paranum">७२०</hi><hi rend="dot">.</hi></p>

<p rend="gatha1"> तस्स तं वचनं सुत्वा, अब्भुतं लोमहंसनं।</p>

<p rend="gathalast">सत्थानि निक्खिपित्वान, माणवा एतदब्रवुं॥</p>

<p rend="hangnum" n="721"><hi rend="paranum">७२१</hi><hi rend="dot">.</hi></p>

<p rend="gatha1"> ‘‘किं भदन्ते करित्वान, को वा आचरियो तव।</p>

<p rend="gathalast">कस्स सासनमागम्म, लब्भते तं असोकता’’॥</p>

<p rend="hangnum" n="722"><hi rend="paranum">७२२</hi><hi rend="dot">.</hi></p>

<p rend="gatha1"> ‘‘सब्बञ्‍ञू सब्बदस्सावी, जिनो आचरियो मम।</p>

<p rend="gathalast">महाकारुणिको सत्था, सब्बलोकतिकिच्छको॥</p>

<p rend="hangnum" n="723"><hi rend="paranum">७२३</hi><hi rend="dot">.</hi></p>

<p rend="gatha1"> ‘‘तेनायं देसितो धम्मो, खयगामी अनुत्तरो।</p>

<p rend="gathalast">तस्स सासनमागम्म, लब्भते तं असोकता’’॥</p>

<p rend="hangnum" n="724"><hi rend="paranum">७२४</hi><hi rend="dot">.</hi></p>

<p rend="gatha1"> सुत्वान चोरा इसिनो सुभासितं, निक्खिप्प सत्थानि च आवुधानि च।</p>

<p rend="gathalast">तम्हा च कम्मा विरमिंसु एके, एके च पब्बज्‍जमरोचयिंसु॥</p>

<p rend="hangnum" n="725"><hi rend="paranum">७२५</hi><hi rend="dot">.</hi></p>

<p rend="gatha1"> ते पब्बजित्वा सुगतस्स सासने, भावेत्व बोज्झङ्गबलानि पण्डिता।</p>

<p rend="gathalast">उदग्गचित्ता सुमना कतिन्द्रिया, फुसिंसु निब्बानपदं असङ्खतन्ति॥</p>

<p rend="centre">…अधिमुत्तो थेरो…।</p>

<p rend="subhead">२. पारापरियत्थेरगाथा</p>

<p rend="hangnum" n="726"><hi rend="paranum">७२६</hi><hi rend="dot">.</hi></p>

<p rend="gatha1"> ‘‘समणस्स <pb ed="T" n="0.0372"/> अहु चिन्ता, पारापरियस्स भिक्खुनो।</p>

<p rend="gathalast">एककस्स निसिन्‍नस्स, पविवित्तस्स झायिनो॥</p>

<p rend="hangnum" n="727"><hi rend="paranum">७२७</hi><hi rend="dot">.</hi></p>

<p rend="gatha1"> ‘‘किमानुपुब्बं पुरिसो, किं वतं किं समाचारं।</p>

<p rend="gathalast">अत्तनो किच्‍चकारीस्स, न च कञ्‍चि विहेठये॥</p>

<p rend="hangnum" n="728"><hi rend="paranum">७२८</hi><hi rend="dot">.</hi></p>

<p rend="gatha1"> ‘‘इन्द्रियानि <pb ed="M" n="0.0322"/> मनुस्सानं, हिताय अहिताय च।</p>

<p rend="gathalast">अरक्खितानि अहिताय, रक्खितानि हिताय च॥</p>

<p rend="hangnum" n="729"><hi rend="paranum">७२९</hi><hi rend="dot">.</hi></p>

<p rend="gatha1"> ‘‘इन्द्रियानेव सारक्खं, इन्द्रियानि च गोपयं।</p>

<p rend="gathalast">अत्तनो किच्‍चकारीस्स, न च कञ्‍चि विहेठये॥</p>

<p rend="hangnum" n="730"><hi rend="paranum">७३०</hi><hi rend="dot">.</hi></p>

<p rend="gatha1"> ‘‘चक्खुन्द्रियं <pb ed="V" n="0.0257"/> चे रूपेसु, गच्छन्तं अनिवारयं।</p>

<p rend="gathalast">अनादीनवदस्सावी, सो दुक्खा न हि मुच्‍चति॥</p>

<p rend="hangnum" n="731"><hi rend="paranum">७३१</hi><hi rend="dot">.</hi></p>

<p rend="gatha1"> ‘‘सोतिन्द्रियं चे सद्देसु, गच्छन्तं अनिवारयं।</p>

<p rend="gathalast">अनादीनवदस्सावी, सो दुक्खा न हि मुच्‍चति॥</p>

<p rend="hangnum" n="732"><hi rend="paranum">७३२</hi><hi rend="dot">.</hi></p>

<p rend="gatha1"> ‘‘अनिस्सरणदस्सावी<pb ed="P" n="0.0073"/>, गन्धे चे पटिसेवति।</p>

<p rend="gathalast">न सो मुच्‍चति दुक्खम्हा, गन्धेसु अधिमुच्छितो॥</p>

<p rend="hangnum" n="733"><hi rend="paranum">७३३</hi><hi rend="dot">.</hi></p>

<p rend="gatha1"> ‘‘अम्बिलं मधुरग्गञ्‍च, तित्तकग्गमनुस्सरं।</p>

<p rend="gathalast">रसतण्हाय गधितो, हदयं नावबुज्झति॥</p>

<p rend="hangnum" n="734"><hi rend="paranum">७३४</hi><hi rend="dot">.</hi></p>

<p rend="gatha1"> ‘‘सुभान्यप्पटिकूलानि, फोट्ठब्बानि अनुस्सरं।</p>

<p rend="gathalast">रत्तो रागाधिकरणं, विविधं विन्दते दुखं॥</p>

<p rend="hangnum" n="735"><hi rend="paranum">७३५</hi><hi rend="dot">.</hi></p>

<p rend="gatha1"> ‘‘मनं चेतेहि धम्मेहि, यो न सक्‍कोति रक्खितुं।</p>

<p rend="gathalast">ततो <pb ed="T" n="0.0373"/> नं दुक्खमन्वेति, सब्बेहेतेहि पञ्‍चहि॥</p>

<p rend="hangnum" n="736"><hi rend="paranum">७३६</hi><hi rend="dot">.</hi></p>

<p rend="gatha1"> ‘‘पुब्बलोहितसम्पुण्णं, बहुस्स कुणपस्स च।</p>

<p rend="gathalast">नरवीरकतं वग्गुं, समुग्गमिव चित्तितं॥</p>

<p rend="hangnum" n="737"><hi rend="paranum">७३७</hi><hi rend="dot">.</hi></p>

<p rend="gatha1"> ‘‘कटुकं मधुरस्सादं, पियनिबन्धनं दुखं।</p>

<p rend="gathalast">खुरंव मधुना लित्तं, उल्‍लिहं नावबुज्झति॥</p>

<p rend="hangnum" n="738"><hi rend="paranum">७३८</hi><hi rend="dot">.</hi></p>

<p rend="gatha1"> ‘‘इत्थिरूपे इत्थिसरे, फोट्ठब्बेपि च इत्थिया।</p>

<p rend="gathalast">इत्थिगन्धेसु सारत्तो, विविधं विन्दते दुखं॥</p>

<p rend="hangnum" n="739"><hi rend="paranum">७३९</hi><hi rend="dot">.</hi></p>

<p rend="gatha1"> ‘‘इत्थिसोतानि सब्बानि, सन्दन्ति पञ्‍च पञ्‍चसु।</p>

<p rend="gathalast">तेसमावरणं कातुं, यो सक्‍कोति वीरियवा॥</p>

<p rend="hangnum" n="740"><hi rend="paranum">७४०</hi><hi rend="dot">.</hi></p>

<p rend="gatha1"> ‘‘सो अत्थवा सो धम्मट्ठो, सो दक्खो सो विचक्खणो।</p>

<p rend="gathalast">करेय्य रममानोपि, किच्‍चं धम्मत्थसंहितं॥</p>

<p rend="hangnum" n="741"><hi rend="paranum">७४१</hi><hi rend="dot">.</hi></p>

<p rend="gatha1"> ‘‘अथो <pb ed="M" n="0.0323"/> सीदति सञ्‍ञुत्तं, वज्‍जे किच्‍चं निरत्थकं।</p>

<p rend="gathalast">‘न तं किच्‍च’न्ति मञ्‍ञित्वा, अप्पमत्तो विचक्खणो॥</p>

<p rend="hangnum" n="742"><hi rend="paranum">७४२</hi><hi rend="dot">.</hi></p>

<p rend="gatha1"> ‘‘यञ्‍च अत्थेन सञ्‍ञुत्तं, या च धम्मगता रति।</p>

<p rend="gathalast">तं समादाय वत्तेथ, सा हि वे उत्तमा रति॥</p>

<p rend="hangnum" n="743"><hi rend="paranum">७४३</hi><hi rend="dot">.</hi></p>

<p rend="gatha1"> ‘‘उच्‍चावचेहुपायेहि, परेसमभिजिगीसति।</p>

<p rend="gathalast">हन्त्वा वधित्वा अथ सोचयित्वा, आलोपति साहसा यो परेसं॥</p>

<p rend="hangnum" n="744"><hi rend="paranum">७४४</hi><hi rend="dot">.</hi></p>

<p rend="gatha1"> ‘‘तच्छन्तो आणिया आणिं, निहन्ति बलवा यथा।</p>

<p rend="gathalast">इन्द्रियानिन्द्रियेहेव<pb ed="T" n="0.0374"/>, निहन्ति कुसलो तथा॥</p>

<p rend="hangnum" n="745"><hi rend="paranum">७४५</hi><hi rend="dot">.</hi></p>

<p rend="gatha1"> ‘‘सद्धं <pb ed="V" n="0.0258"/> वीरियं समाधिञ्‍च, सतिपञ्‍ञञ्‍च भावयं।</p>

<p rend="gathalast">पञ्‍च पञ्‍चहि हन्त्वान, अनीघो याति ब्राह्मणो॥</p>

<p rend="hangnum" n="746"><hi rend="paranum">७४६</hi><hi rend="dot">.</hi></p>

<p rend="gatha1"> ‘‘सो अत्थवा सो धम्मट्ठो, कत्वा वाक्यानुसासनिं।</p>

<p rend="gathalast">सब्बेन सब्बं बुद्धस्स, सो नरो सुखमेधती’’ति॥</p>

<p rend="centre">…पारापरियो थेरो…।</p>

<p rend="subhead">३. तेलकानित्थेरगाथा</p>

<p rend="hangnum" n="747"><hi rend="paranum">७४७</hi><hi rend="dot">.</hi></p>

<p rend="gatha1"> ‘‘चिररत्तं वतातापी, धम्मं अनुविचिन्तयं।</p>

<p rend="gathalast">समं चित्तस्स नालत्थं, पुच्छं समणब्राह्मणे॥</p>

<p rend="hangnum" n="748"><hi rend="paranum">७४८</hi><hi rend="dot">.</hi></p>

<p rend="gatha1"> ‘‘‘को <pb ed="P" n="0.0074"/> सो पारङ्गतो लोके, को पत्तो अमतोगधं।</p>

<p rend="gathalast">कस्स धम्मं पटिच्छामि, परमत्थविजाननं’॥</p>

<p rend="hangnum" n="749"><hi rend="paranum">७४९</hi><hi rend="dot">.</hi></p>

<p rend="gatha1"> ‘‘अन्तोवङ्कगतो आसि, मच्छोव घसमामिसं।</p>

<p rend="gathalast">बद्धो महिन्दपासेन, वेपचित्यसुरो यथा॥</p>

<p rend="hangnum" n="750"><hi rend="paranum">७५०</hi><hi rend="dot">.</hi></p>

<p rend="gatha1"> ‘‘अञ्छामि नं न मुञ्‍चामि, अस्मा सोकपरिद्दवा।</p>

<p rend="gathalast">को मे बन्धं मुञ्‍चं लोके, सम्बोधिं वेदयिस्सति॥</p>

<p rend="hangnum" n="751"><hi rend="paranum">७५१</hi><hi rend="dot">.</hi></p>

<p rend="gatha1"> ‘‘समणं ब्राह्मणं वा कं, आदिसन्तं पभङ्गुनं॥</p>

<p rend="gathalast">कस्स धम्मं पटिच्छामि, जरामच्‍चुपवाहनं॥</p>

<p rend="hangnum" n="752"><hi rend="paranum">७५२</hi><hi rend="dot">.</hi></p>

<p rend="gatha1"> ‘‘विचिकिच्छाकङ्खागन्थितं, सारम्भबलसञ्‍ञुतं।</p>

<p rend="gathalast">कोधप्पत्तमनत्थद्धं, अभिजप्पप्पदारणं॥</p>

<p rend="hangnum" n="753"><hi rend="paranum">७५३</hi><hi rend="dot">.</hi></p>

<p rend="gatha1"> ‘‘तण्हाधनुसमुट्ठानं<pb ed="M" n="0.0324"/>, द्वे च पन्‍नरसायुतं <note>द्वेधापन्‍नरसायुतं (?)</note>।</p>

<p rend="gathalast">पस्स <pb ed="T" n="0.0375"/> ओरसिकं बाळ्हं, भेत्वान यदि <note>यद (सी॰ अट्ठ॰) हदि (?) ‘‘हदये’’ति तंसंवण्णना</note> तिट्ठति॥</p>

<p rend="hangnum" n="754"><hi rend="paranum">७५४</hi><hi rend="dot">.</hi></p>

<p rend="gatha1"> ‘‘अनुदिट्ठीनं अप्पहानं, सङ्कप्पपरतेजितं।</p>

<p rend="gathalast">तेन विद्धो पवेधामि, पत्तंव मालुतेरितं॥</p>

<p rend="hangnum" n="755"><hi rend="paranum">७५५</hi><hi rend="dot">.</hi></p>

<p rend="gatha1"> ‘‘अज्झत्तं मे समुट्ठाय, खिप्पं पच्‍चति मामकं।</p>

<p rend="gathalast">छफस्सायतनी कायो, यत्थ सरति सब्बदा॥</p>

<p rend="hangnum" n="756"><hi rend="paranum">७५६</hi><hi rend="dot">.</hi></p>

<p rend="gatha1"> ‘‘तं न पस्सामि तेकिच्छं, यो मेतं सल्‍लमुद्धरे।</p>

<p rend="gathalast">नानारज्‍जेन सत्थेन <note>नारग्गेन न सत्थेन (?)</note>, नाञ्‍ञेन विचिकिच्छितं॥</p>

<p rend="hangnum" n="757"><hi rend="paranum">७५७</hi><hi rend="dot">.</hi></p>

<p rend="gatha1"> ‘‘को मे असत्थो अवणो, सल्‍लमब्भन्तरपस्सयं।</p>

<p rend="gathalast">अहिंसं सब्बगत्तानि, सल्‍लं मे उद्धरिस्सति॥</p>

<p rend="hangnum" n="758"><hi rend="paranum">७५८</hi><hi rend="dot">.</hi></p>

<p rend="gatha1"> ‘‘धम्मप्पति <pb ed="V" n="0.0259"/> हि सो सेट्ठो, विसदोसप्पवाहको।</p>

<p rend="gathalast">गम्भीरे पतितस्स मे, थलं पाणिञ्‍च दस्सये॥</p>

<p rend="hangnum" n="759"><hi rend="paranum">७५९</hi><hi rend="dot">.</hi></p>

<p rend="gatha1"> ‘‘रहदेहमस्मि ओगाळ्हो, अहारियरजमत्तिके।</p>

<p rend="gathalast">मायाउसूयसारम्भ, थिनमिद्धमपत्थटे॥</p>

<p rend="hangnum" n="760"><hi rend="paranum">७६०</hi><hi rend="dot">.</hi></p>

<p rend="gatha1"> ‘‘उद्धच्‍चमेघथनितं, संयोजनवलाहकं।</p>

<p rend="gathalast">वाहा वहन्ति कुद्दिट्ठिं <note>दुद्दिट्ठिं (सी॰ ध॰ प॰ ३३९)</note>, सङ्कप्पा रागनिस्सिता॥</p>

<p rend="hangnum" n="761"><hi rend="paranum">७६१</hi><hi rend="dot">.</hi></p>

<p rend="gatha1"> ‘‘सवन्ति सब्बधि सोता, लता उब्भिज्‍ज तिट्ठति।</p>

<p rend="gathalast">ते सोते को निवारेय्य, तं लतं को हि छेच्छति॥</p>

<p rend="hangnum" n="762"><hi rend="paranum">७६२</hi><hi rend="dot">.</hi></p>

<p rend="gatha1"> ‘‘वेलं <pb ed="P" n="0.0075"/> करोथ भद्दन्ते, सोतानं सन्‍निवारणं।</p>

<p rend="gathalast">मा ते मनोमयो सोतो, रुक्खंव सहसा लुवे॥</p>

<p rend="hangnum" n="763"><hi rend="paranum">७६३</hi><hi rend="dot">.</hi></p>

<p rend="gatha1"> ‘‘एवं <pb ed="T" n="0.0376"/> मे भयजातस्स, अपारा पारमेसतो।</p>

<p rend="gathalast">ताणो पञ्‍ञावुधो सत्था, इसिसङ्घनिसेवितो॥</p>

<p rend="hangnum" n="764"><hi rend="paranum">७६४</hi><hi rend="dot">.</hi></p>

<p rend="gatha1"> ‘‘सोपाणं सुगतं सुद्धं, धम्मसारमयं दळ्हं।</p>

<p rend="gathalast">पादासि वुय्हमानस्स, ‘मा भायी’ति च मब्रवि॥</p>

<p rend="hangnum" n="765"><hi rend="paranum">७६५</hi><hi rend="dot">.</hi></p>

<p rend="gatha1"> ‘‘सतिपट्ठानपासादं, आरुय्ह पच्‍चवेक्खिसं।</p>

<p rend="gathalast">यं तं पुब्बे अमञ्‍ञिस्सं, सक्‍कायाभिरतं पजं॥</p>

<p rend="hangnum" n="766"><hi rend="paranum">७६६</hi><hi rend="dot">.</hi></p>

<p rend="gatha1"> ‘‘यदा <pb ed="M" n="0.0325"/> च मग्गमद्दक्खिं, नावाय अभिरूहनं।</p>

<p rend="gathalast">अनधिट्ठाय अत्तानं, तित्थमद्दक्खिमुत्तमं॥</p>

<p rend="hangnum" n="767"><hi rend="paranum">७६७</hi><hi rend="dot">.</hi></p>

<p rend="gatha1"> ‘‘सल्‍लं अत्तसमुट्ठानं, भवनेत्तिप्पभावितं।</p>

<p rend="gathalast">एतेसं अप्पवत्ताय <note>अप्पवत्तिया (?)</note>, देसेसि मग्गमुत्तमं॥</p>

<p rend="hangnum" n="768"><hi rend="paranum">७६८</hi><hi rend="dot">.</hi></p>

<p rend="gatha1"> ‘‘दीघरत्तानुसयितं, चिररत्तमधिट्ठितं।</p>

<p rend="gathalast">बुद्धो मेपानुदी गन्थं, विसदोसप्पवाहनो’’ति॥</p>

<p rend="centre">…तेलकानि थेरो…।</p>

<p rend="subhead">४. रट्ठपालत्थेरगाथा</p>

<p rend="hangnum" n="769"><hi rend="paranum">७६९</hi><hi rend="dot">.</hi></p>

<p rend="gatha1"> <note>म॰ नि॰ २.३०२</note> ‘‘पस्स चित्तकतं बिम्बं, अरुकायं समुस्सितं।</p>

<p rend="gathalast">आतुरं बहुसङ्कप्पं, यस्स नत्थि धुवं ठिति॥</p>

<p rend="hangnum" n="770"><hi rend="paranum">७७०</hi><hi rend="dot">.</hi></p>

<p rend="gatha1"> ‘‘पस्स चित्तकतं रूपं, मणिना कुण्डलेन च।</p>

<p rend="gathalast">अट्ठिं तचेन ओनद्धं, सह वत्थेहि सोभति॥</p>

<p rend="hangnum" n="771"><hi rend="paranum">७७१</hi><hi rend="dot">.</hi></p>

<p rend="gatha1"> ‘‘अलत्तककता <pb ed="V" n="0.0260"/> पादा, मुखं चुण्णकमक्खितं।</p>

<p rend="gathalast">अलं बालस्स मोहाय, नो च पारगवेसिनो॥</p>

<p rend="hangnum" n="772"><hi rend="paranum">७७२</hi><hi rend="dot">.</hi></p>

<p rend="gatha1"> ‘‘अट्ठपदकता <pb ed="T" n="0.0377"/> केसा, नेत्ता अञ्‍जनमक्खिता।</p>

<p rend="gathalast">अलं बालस्स मोहाय, नो च पारगवेसिनो॥</p>

<p rend="hangnum" n="773"><hi rend="paranum">७७३</hi><hi rend="dot">.</hi></p>

<p rend="gatha1"> ‘‘अञ्‍जनीव नवा चित्ता, पूतिकायो अलङ्कतो।</p>

<p rend="gathalast">अलं बालस्स मोहाय, नो च पारगवेसिनो॥</p>

<p rend="hangnum" n="774"><hi rend="paranum">७७४</hi><hi rend="dot">.</hi></p>

<p rend="gatha1"> ‘‘ओदहि मिगवो पासं, नासदा वागुरं मिगो।</p>

<p rend="gathalast">भुत्वा निवापं गच्छाम, कन्दन्ते मिगबन्धके॥</p>

<p rend="hangnum" n="775"><hi rend="paranum">७७५</hi><hi rend="dot">.</hi></p>

<p rend="gatha1"> ‘‘छिन्‍नो पासो मिगवस्स, नासदा वागुरं मिगो।</p>

<p rend="gathalast">भुत्वा निवापं गच्छाम, सोचन्ते मिगलुद्दके॥</p>

<p rend="hangnum" n="776"><hi rend="paranum">७७६</hi><hi rend="dot">.</hi></p>

<p rend="gatha1"> ‘‘पस्सामि लोके सधने मनुस्से, लद्धान वित्तं न ददन्ति मोहा।</p>

<p rend="gathalast">लुद्धा <pb ed="P" n="0.0076"/> धनं सन्‍निचयं करोन्ति, भिय्योव कामे अभिपत्थयन्ति॥</p>

<p rend="hangnum" n="777"><hi rend="paranum">७७७</hi><hi rend="dot">.</hi></p>

<p rend="gatha1"> ‘‘राजा <pb ed="M" n="0.0326"/> पसय्हप्पथविं विजेत्वा, ससागरन्तं महिमावसन्तो।</p>

<p rend="gathalast">ओरं समुद्दस्स अतित्तरूपो, पारं समुद्दस्सपि पत्थयेथ॥</p>

<p rend="hangnum" n="778"><hi rend="paranum">७७८</hi><hi rend="dot">.</hi></p>

<p rend="gatha1"> ‘‘राजा च अञ्‍ञे च बहू मनुस्सा, अवीततण्हा मरणं उपेन्ति।</p>

<p rend="gathalast">ऊनाव हुत्वान जहन्ति देहं, कामेहि लोकम्हि न हत्थि तित्ति॥</p>

<p rend="hangnum" n="779"><hi rend="paranum">७७९</hi><hi rend="dot">.</hi></p>

<p rend="gatha1"> ‘‘कन्दन्ति <pb ed="T" n="0.0378"/> नं ञाती पकिरिय केसे, अहो वता नो अमराति चाहु।</p>

<p rend="gathalast">वत्थेन नं पारुतं नीहरित्वा, चितं समोधाय ततो डहन्ति॥</p>

<p rend="hangnum" n="780"><hi rend="paranum">७८०</hi><hi rend="dot">.</hi></p>

<p rend="gatha1"> ‘‘सो डय्हति सूलेहि तुज्‍जमानो, एकेन वत्थेन <note>एतेन गत्थेन (क॰)</note> पहाय भोगे।</p>

<p rend="gathalast">न मीयमानस्स भवन्ति ताणा, ञाती च मित्ता अथ वा सहाया॥</p>

<p rend="hangnum" n="781"><hi rend="paranum">७८१</hi><hi rend="dot">.</hi></p>

<p rend="gatha1"> ‘‘दायादका तस्स धनं हरन्ति, सत्तो पन गच्छति येन कम्मं।</p>

<p rend="gathalast">न मीयमानं धनमन्वेति <note>मन्विति (क॰)</note> किञ्‍चि, पुत्ता च दारा च धनञ्‍च रट्ठं॥</p>

<p rend="hangnum" n="782"><hi rend="paranum">७८२</hi><hi rend="dot">.</hi></p>

<p rend="gatha1"> ‘‘न दीघमायुं लभते धनेन, न चापि वित्तेन जरं विहन्ति।</p>

<p rend="gathalast">अप्पप्पं हिदं जीवितमाहु धीरा, असस्सतं विप्परिणामधम्मं॥</p>

<p rend="hangnum" n="783"><hi rend="paranum">७८३</hi><hi rend="dot">.</hi></p>

<p rend="gatha1"> ‘‘अड्ढा दलिद्दा च फुसन्ति फस्सं, बालो च धीरो च तथेव फुट्ठो।</p>

<p rend="gathalast">बालो हि बाल्या वधितोव सेति, धीरो <pb ed="T" n="0.0379"/> च नो वेधति फस्सफुट्ठो॥</p>

<p rend="hangnum" n="784"><hi rend="paranum">७८४</hi><hi rend="dot">.</hi></p>

<p rend="gatha1"> ‘‘तस्मा <pb ed="M" n="0.0327"/> हि पञ्‍ञाव धनेन सेय्या, याय वोसानमिधाधिगच्छति।</p>

<p rend="gathalast">अब्योसितत्ता हि भवाभवेसु, पापानि कम्मानि करोति मोहा॥</p>

<p rend="hangnum" n="785"><hi rend="paranum">७८५</hi><hi rend="dot">.</hi></p>

<p rend="gatha1"> ‘‘उपेति <pb ed="P" n="0.0077"/> गब्भञ्‍च परञ्‍च लोकं, संसारमापज्‍ज परम्पराय।</p>

<p rend="gathalast">तस्सप्पपञ्‍ञो अभिसद्दहन्तो, उपेति गब्भञ्‍च परञ्‍च लोकं॥</p>

<p rend="hangnum" n="786"><hi rend="paranum">७८६</hi><hi rend="dot">.</hi></p>

<p rend="gatha1"> ‘‘चोरो <pb ed="V" n="0.0261"/> यथा सन्धिमुखे गहीतो, सकम्मुना हञ्‍ञति पापधम्मो।</p>

<p rend="gathalast">एवं पजा पेच्‍च परम्हि लोके, सकम्मुना हञ्‍ञति पापधम्मो॥</p>

<p rend="hangnum" n="787"><hi rend="paranum">७८७</hi><hi rend="dot">.</hi></p>

<p rend="gatha1"> ‘‘कामा हि चित्रा मधुरा मनोरमा, विरूपरूपेन मथेन्ति चित्तं।</p>

<p rend="gathalast">आदीनवं कामगुणेसु दिस्वा, तस्मा अहं पब्बजितोम्हि राज॥</p>

<p rend="hangnum" n="788"><hi rend="paranum">७८८</hi><hi rend="dot">.</hi></p>

<p rend="gatha1"> ‘‘दुमप्फलानीव पतन्ति माणवा, दहरा च वुड्ढा च सरीरभेदा।</p>

<p rend="gathalast">एतम्पि <pb ed="T" n="0.0380"/> दिस्वा पब्बजितोम्हि राज, अपण्णकं सामञ्‍ञमेव सेय्यो॥</p>

<p rend="hangnum" n="789"><hi rend="paranum">७८९</hi><hi rend="dot">.</hi></p>

<p rend="gatha1"> ‘‘सद्धायाहं पब्बजितो, उपेतो जिनसासने।</p>

<p rend="gathalast">अवज्झा मय्हं पब्बज्‍जा, अनणो भुञ्‍जामि भोजनं॥</p>

<p rend="hangnum" n="790"><hi rend="paranum">७९०</hi><hi rend="dot">.</hi></p>

<p rend="gatha1"> ‘‘कामे आदित्ततो दिस्वा, जातरूपानि सत्थतो।</p>

<p rend="gathalast">गब्भवोक्‍कन्तितो दुक्खं, निरयेसु महब्भयं॥</p>

<p rend="hangnum" n="791"><hi rend="paranum">७९१</hi><hi rend="dot">.</hi></p>

<p rend="gatha1"> ‘‘एतमादीनवं ञत्वा, संवेगं अलभिं तदा।</p>

<p rend="gathalast">सोहं विद्धो तदा सन्तो, सम्पत्तो आसवक्खयं॥</p>

<p rend="hangnum" n="792"><hi rend="paranum">७९२</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, भवनेत्ति समूहता॥</p>

<p rend="hangnum" n="793"><hi rend="paranum">७९३</hi><hi rend="dot">.</hi></p>

<p rend="gatha1"> ‘‘यस्सत्थाय पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, सब्बसंयोजनक्खयो’’ति॥</p>

<p rend="centre">… रट्ठपालो थेरो…।</p>

<p rend="subhead">५. मालुक्यपुत्तत्थेरगाथा</p>

<p rend="hangnum" n="794"><hi rend="paranum">७९४</hi><hi rend="dot">.</hi></p>

<p rend="gatha1"> <note>सं॰ नि॰ ४.९५</note> ‘‘रूपं <pb ed="M" n="0.0328"/> दिस्वा सति मुट्ठा, पियं निमित्तं मनसि करोतो।</p>

<p rend="gathalast">सारत्तचित्तो वेदेति, तञ्‍च अज्झोस्स तिट्ठति॥</p>

<p rend="hangnum" n="795"><hi rend="paranum">७९५</hi><hi rend="dot">.</hi></p>

<p rend="gatha1"> ‘‘तस्स <pb ed="T" n="0.0381"/> वड्ढन्ति वेदना, अनेका रूपसम्भवा।</p>

<p rend="gatha2">अभिज्झा च विहेसा च, चित्तमस्सूपहञ्‍ञति।</p>

<p rend="gathalast">एवमाचिनतो दुक्खं, आरा निब्बान <note>निब्बानं (सी॰)</note> वुच्‍चति॥</p>

<p rend="hangnum" n="796"><hi rend="paranum">७९६</hi><hi rend="dot">.</hi></p>

<p rend="gatha1"> ‘‘सद्दं सुत्वा सति मुट्ठा, पियं निमित्तं मनसि करोतो।</p>

<p rend="gathalast">सारत्तचित्तो वेदेति, तञ्‍च अज्झोस्स तिट्ठति॥</p>

<p rend="hangnum" n="797"><hi rend="paranum">७९७</hi><hi rend="dot">.</hi></p>

<p rend="gatha1"> ‘‘तस्स वड्ढन्ति वेदना, अनेका सद्दसम्भवा।</p>

<p rend="gatha2">अभिज्झा च विहेसा च, चित्तमस्सूपहञ्‍ञति।</p>

<p rend="gathalast">एवमाचिनतो दुक्खं, आरा निब्बान वुच्‍चति॥</p>

<p rend="hangnum" n="798"><hi rend="paranum">७९८</hi><hi rend="dot">.</hi></p>

<p rend="gatha1"> ‘‘गन्धं घत्वा सति मुट्ठा, पियं निमित्तं मनसि करोतो।</p>

<p rend="gathalast">सारत्तचित्तो वेदेति, तञ्‍च अज्झोस्स तिट्ठति॥</p>

<p rend="hangnum" n="799"><hi rend="paranum">७९९</hi><hi rend="dot">.</hi></p>

<p rend="gatha1"> ‘‘तस्स <pb ed="V" n="0.0262"/> वड्ढन्ति वेदना, अनेका गन्धसम्भवा।</p>

<p rend="gatha2">अभिज्झा च विहेसा च, चित्तमस्सूपहञ्‍ञति।</p>

<p rend="gathalast">एवमाचिनतो दुक्खं, आरा निब्बान वुच्‍चति॥</p>

<p rend="hangnum" n="800"><hi rend="paranum">८००</hi><hi rend="dot">.</hi></p>

<p rend="gatha1"> ‘‘रसं भोत्वा सति मुट्ठा, पियं निमित्तं मनसि करोतो।</p>

<p rend="gathalast">सारत्तचित्तो वेदेति, तञ्‍च अज्झोस्स तिट्ठति॥</p>

<p rend="hangnum" n="801"><hi rend="paranum">८०१</hi><hi rend="dot">.</hi></p>

<p rend="gatha1"> ‘‘तस्स <pb ed="T" n="0.0382"/> वड्ढन्ति वेदना, अनेका रससम्भवा।</p>

<p rend="gatha2">अभिज्झा च विहेसा च, चित्तमस्सूपहञ्‍ञति।</p>

<p rend="gathalast">एवमाचिनतो दुक्खं, आरा निब्बान वुच्‍चति॥</p>

<p rend="hangnum" n="802"><hi rend="paranum">८०२</hi><hi rend="dot">.</hi></p>

<p rend="gatha1"> ‘‘फस्सं <pb ed="P" n="0.0078"/> फुस्स सति मुट्ठा, पियं निमित्तं मनसि करोतो।</p>

<p rend="gathalast">सारत्तचित्तो वेदेति, तञ्‍च अज्झोस्स तिट्ठति॥</p>

<p rend="hangnum" n="803"><hi rend="paranum">८०३</hi><hi rend="dot">.</hi></p>

<p rend="gatha1"> ‘‘तस्स वड्ढन्ति वेदना, अनेका फस्ससम्भवा।</p>

<p rend="gatha2">अभिज्झा च विहेसा च, चित्तमस्सूपहञ्‍ञति।</p>

<p rend="gathalast">एवमाचिनतो दुक्खं, आरा निब्बान वुच्‍चति॥</p>

<p rend="hangnum" n="804"><hi rend="paranum">८०४</hi><hi rend="dot">.</hi></p>

<p rend="gatha1"> ‘‘धम्मं ञत्वा सति मुट्ठा, पियं निमित्तं मनसि करोतो।</p>

<p rend="gathalast">सारत्तचित्तो वेदेति, तञ्‍च अज्झोस्स तिट्ठति॥</p>

<p rend="hangnum" n="805"><hi rend="paranum">८०५</hi><hi rend="dot">.</hi></p>

<p rend="gatha1"> ‘‘तस्स <pb ed="M" n="0.0329"/> वड्ढन्ति वेदना, अनेका धम्मसम्भवा।</p>

<p rend="gatha2">अभिज्झा च विहेसा च, चित्तमस्सूपहञ्‍ञति।</p>

<p rend="gathalast">एवमाचिनतो दुक्खं, आरा निब्बान वुच्‍चति॥</p>

<p rend="hangnum" n="806"><hi rend="paranum">८०६</hi><hi rend="dot">.</hi></p>

<p rend="gatha1"> ‘‘न सो रज्‍जति रूपेसु, रूपं दिस्वा पतिस्सतो।</p>

<p rend="gathalast">विरत्तचित्तो वेदेति, तञ्‍च नाज्झोस्स तिट्ठति॥</p>

<p rend="hangnum" n="807"><hi rend="paranum">८०७</hi><hi rend="dot">.</hi></p>

<p rend="gatha1"> ‘‘यथास्स पस्सतो रूपं, सेवतो चापि वेदनं।</p>

<p rend="gatha2">खीयति नोपचीयति, एवं सो चरती सतो।</p>

<p rend="gathalast">एवं अपचिनतो दुक्खं, सन्तिके निब्बान वुच्‍चति॥</p>

<p rend="hangnum" n="808"><hi rend="paranum">८०८</hi><hi rend="dot">.</hi></p>

<p rend="gatha1"> ‘‘न सो रज्‍जति सद्देसु, सद्दं सुत्वा पतिस्सतो।</p>

<p rend="gathalast">विरत्तचित्तो वेदेति, तञ्‍च नाज्झोस्स तिट्ठति॥</p>

<p rend="hangnum" n="809"><hi rend="paranum">८०९</hi><hi rend="dot">.</hi></p>

<p rend="gatha1"> ‘‘यथास्स सुणतो सद्दं, सेवतो चापि वेदनं।</p>

<p rend="gatha2">खीयति नोपचीयति, एवं सो चरती सतो।</p>

<p rend="gathalast">एवं अपचिनतो दुक्खं, सन्तिके निब्बान वुच्‍चति॥</p>

<p rend="hangnum" n="810"><hi rend="paranum">८१०</hi><hi rend="dot">.</hi></p>

<p rend="gatha1"> ‘‘न सो रज्‍जति गन्धेसु, गन्धं घत्वा पतिस्सतो।</p>

<p rend="gathalast">विरत्तचित्तो वेदेति, तञ्‍च नाज्झोस्स तिट्ठति॥</p>

<p rend="hangnum" n="811"><hi rend="paranum">८११</hi><hi rend="dot">.</hi></p>

<p rend="gatha1"> ‘‘यथास्स <pb ed="V" n="0.0263"/> घायतो गन्धं, सेवतो चापि वेदनं।</p>

<p rend="gatha2">खीयति नोपचीयति, एवं सो चरती सतो।</p>

<p rend="gathalast">एवं अपचिनतो दुक्खं, सन्तिके निब्बान वुच्‍चति॥</p>

<p rend="hangnum" n="812"><hi rend="paranum">८१२</hi><hi rend="dot">.</hi></p>

<p rend="gatha1"> ‘‘न <pb ed="T" n="0.0383"/> सो रज्‍जति रसेसु, रसं भोत्वा पतिस्सतो।</p>

<p rend="gathalast">विरत्तचित्तो वेदेति, तञ्‍च नाज्झोस्स तिट्ठति॥</p>

<p rend="hangnum" n="813"><hi rend="paranum">८१३</hi><hi rend="dot">.</hi></p>

<p rend="gatha1"> ‘‘यथास्स सायरतो रसं, सेवतो चापि वेदनं।</p>

<p rend="gatha2">खीयति नोपचीयति, एवं सो चरती सतो।</p>

<p rend="gathalast">एवं अपचिनतो दुक्खं, सन्तिके निब्बान वुच्‍चति॥</p>

<p rend="hangnum" n="814"><hi rend="paranum">८१४</hi><hi rend="dot">.</hi></p>

<p rend="gatha1"> ‘‘न सो रज्‍जति फस्सेसु, फस्सं फुस्स पतिस्सतो।</p>

<p rend="gathalast">विरत्तचित्तो वेदेति, तञ्‍च नाज्झोस्स तिट्ठति॥</p>

<p rend="hangnum" n="815"><hi rend="paranum">८१५</hi><hi rend="dot">.</hi></p>

<p rend="gatha1"> ‘‘यथास्स फुसतो फस्सं, सेवतो चापि वेदनं।</p>

<p rend="gatha2">खीयति नोपचीयति, एवं सो चरती सतो।</p>

<p rend="gathalast">एवं अपचिनतो दुक्खं, सन्तिके निब्बान वुच्‍चति॥</p>

<p rend="hangnum" n="816"><hi rend="paranum">८१६</hi><hi rend="dot">.</hi></p>

<p rend="gatha1"> ‘‘न सो रज्‍जति धम्मेसु, धम्मं ञत्वा पतिस्सतो।</p>

<p rend="gathalast">विरत्तचित्तो वेदेति, तञ्‍च नाज्झोस्स तिट्ठति॥</p>

<p rend="hangnum" n="817"><hi rend="paranum">८१७</hi><hi rend="dot">.</hi></p>

<p rend="gatha1"> ‘‘यथास्स <pb ed="M" n="0.0330"/> विजानतो धम्मं, सेवतो चापि वेदनं।</p>

<p rend="gatha2">खीयति नोपचीयति, एवं सो चरती सतो।</p>

<p rend="gathalast">एवं अपचिनतो दुक्खं, सन्तिके निब्बान वुच्‍चति’’॥</p>

<p rend="centre">… मालुक्यपुत्तो थेरो…।</p>

<p rend="subhead">६. सेलत्थेरगाथा</p>

<p rend="hangnum" n="818"><hi rend="paranum">८१८</hi><hi rend="dot">.</hi></p>

<p rend="gatha1"> ‘‘परिपुण्णकायो सुरुचि, सुजातो चारुदस्सनो।</p>

<p rend="gathalast">सुवण्णवण्णोसि भगवा, सुसुक्‍कदाठोसि वीरियवा <note>सुसुक्‍कदाठो विरीयवा (सी॰)</note>॥</p>

<p rend="hangnum" n="819"><hi rend="paranum">८१९</hi><hi rend="dot">.</hi></p>

<p rend="gatha1"> ‘‘नरस्स हि सुजातस्स, ये भवन्ति वियञ्‍जना।</p>

<p rend="gathalast">सब्बे <pb ed="T" n="0.0384"/> ते तव कायस्मिं, महापुरिसलक्खणा॥</p>

<p rend="hangnum" n="820"><hi rend="paranum">८२०</hi><hi rend="dot">.</hi></p>

<p rend="gatha1"> ‘‘पसन्‍ननेत्तो सुमुखो, ब्रहा उजु पतापवा।</p>

<p rend="gathalast">मज्झे समणसङ्घस्स, आदिच्‍चोव विरोचसि॥</p>

<p rend="hangnum" n="821"><hi rend="paranum">८२१</hi><hi rend="dot">.</hi></p>

<p rend="gatha1"> ‘‘कल्याणदस्सनो भिक्खु, कञ्‍चनसन्‍निभत्तचो।</p>

<p rend="gathalast">किं ते समणभावेन, एवं उत्तमवण्णिनो॥</p>

<p rend="hangnum" n="822"><hi rend="paranum">८२२</hi><hi rend="dot">.</hi></p>

<p rend="gatha1"> ‘‘राजा <pb ed="V" n="0.0264"/> अरहसि भवितुं, चक्‍कवत्ती रथेसभो।</p>

<p rend="gathalast">चातुरन्तो विजितावी, जम्बुसण्डस्स <note>जम्बुमण्डस्स (क॰)</note> इस्सरो॥</p>

<p rend="hangnum" n="823"><hi rend="paranum">८२३</hi><hi rend="dot">.</hi></p>

<p rend="gatha1"> ‘‘खत्तिया भोगी राजानो <note>भोगा राजानो (सी॰ क॰), भोजराजानो (स्या॰)</note>, अनुयन्ता भवन्ति ते।</p>

<p rend="gathalast">राजाभिराजा <note>राजाधिराजा (सी॰ क॰)</note> मनुजिन्दो, रज्‍जं कारेहि गोतम’’॥</p>

<p rend="hangnum" n="824"><hi rend="paranum">८२४</hi><hi rend="dot">.</hi></p>

<p rend="gatha1"> ‘‘राजाहमस्मि <pb ed="P" n="0.0079"/> सेल, (सेलाति भगवा) धम्मराजा अनुत्तरो।</p>

<p rend="gathalast">धम्मेन चक्‍कं वत्तेमि, चक्‍कं अप्पटिवत्तियं’’॥</p>

<p rend="hangnum" n="825"><hi rend="paranum">८२५</hi><hi rend="dot">.</hi></p>

<p rend="gatha1"> ‘‘सम्बुद्धो पटिजानासि, (इति सेलो ब्राह्मणो) धम्मराजा अनुत्तरो।</p>

<p rend="gathalast">‘धम्मेन चक्‍कं वत्तेमि’, इति भासथ गोतम॥</p>

<p rend="hangnum" n="826"><hi rend="paranum">८२६</hi><hi rend="dot">.</hi></p>

<p rend="gatha1"> ‘‘को नु सेनापति भोतो, सावको सत्थुरन्वयो <note>अन्वयो (सी॰)</note>।</p>

<p rend="gathalast">को तेतमनुवत्तेति, धम्मचक्‍कं पवत्तितं’’॥</p>

<p rend="hangnum" n="827"><hi rend="paranum">८२७</hi><hi rend="dot">.</hi></p>

<p rend="gatha1"> ‘‘मया <pb ed="M" n="0.0331"/> पवत्तितं चक्‍कं, (सेलाति भगवा) धम्मचक्‍कं अनुत्तरं।</p>

<p rend="gathalast">सारिपुत्तो अनुवत्तेति, अनुजातो तथागतं॥</p>

<p rend="hangnum" n="828"><hi rend="paranum">८२८</hi><hi rend="dot">.</hi></p>

<p rend="gatha1"> ‘‘अभिञ्‍ञेय्यं अभिञ्‍ञातं, भावेतब्बञ्‍च भावितं।</p>

<p rend="gathalast">पहातब्बं पहीनं मे, तस्मा बुद्धोस्मि ब्राह्मण॥</p>

<p rend="hangnum" n="829"><hi rend="paranum">८२९</hi><hi rend="dot">.</hi></p>

<p rend="gatha1"> ‘‘विनयस्सु <pb ed="T" n="0.0385"/> मयि कङ्खं, अधिमुञ्‍चस्सु ब्राह्मण।</p>

<p rend="gathalast">दुल्‍लभं दस्सनं होति, सम्बुद्धानं अभिण्हसो॥</p>

<p rend="hangnum" n="830"><hi rend="paranum">८३०</hi><hi rend="dot">.</hi></p>

<p rend="gatha1"> ‘‘येसं वे दुल्‍लभो लोके, पातुभावो अभिण्हसो।</p>

<p rend="gathalast">सोहं ब्राह्मण बुद्धोस्मि, सल्‍लकत्तो <note>सल्‍लकन्तो (सी॰)</note> अनुत्तरो॥</p>

<p rend="hangnum" n="831"><hi rend="paranum">८३१</hi><hi rend="dot">.</hi></p>

<p rend="gatha1"> ‘‘ब्रह्मभूतो अतितुलो, मारसेनप्पमद्दनो।</p>

<p rend="gathalast">सब्बामित्ते वसे <note>वसी (स्या॰ क॰, म॰ नि॰ २.३९९; सु॰ नि॰ ९६६)</note> कत्वा, मोदामि अकुतोभयो’’॥</p>

<p rend="hangnum" n="832"><hi rend="paranum">८३२</hi><hi rend="dot">.</hi></p>

<p rend="gatha1"> ‘‘इदं भोन्तो निसामेथ, यथा भासति चक्खुमा।</p>

<p rend="gathalast">सल्‍लकत्तो महावीरो, सीहोव नदती वने॥</p>

<p rend="hangnum" n="833"><hi rend="paranum">८३३</hi><hi rend="dot">.</hi></p>

<p rend="gatha1"> ‘‘ब्रह्मभूतं अतितुलं, मारसेनप्पमद्दनं।</p>

<p rend="gathalast">को दिस्वा नप्पसीदेय्य, अपि कण्हाभिजातिको॥</p>

<p rend="hangnum" n="834"><hi rend="paranum">८३४</hi><hi rend="dot">.</hi></p>

<p rend="gatha1"> ‘‘यो मं इच्छति अन्वेतु, यो वा निच्छति गच्छतु।</p>

<p rend="gathalast">इधाहं पब्बजिस्सामि, वरपञ्‍ञस्स सन्तिके’’॥</p>

<p rend="hangnum" n="835"><hi rend="paranum">८३५</hi><hi rend="dot">.</hi></p>

<p rend="gatha1"> ‘‘एतं चे रुच्‍चति भोतो, सम्मासम्बुद्धसासनं।</p>

<p rend="gathalast">मयम्पि पब्बजिस्साम, वरपञ्‍ञस्स सन्तिके॥</p>

<p rend="hangnum" n="836"><hi rend="paranum">८३६</hi><hi rend="dot">.</hi></p>

<p rend="gatha1"> ‘‘ब्राह्मणा तिसता इमे, याचन्ति पञ्‍जलीकता।</p>

<p rend="gathalast">‘ब्रह्मचरियं चरिस्साम, भगवा तव सन्तिके’’’॥</p>

<p rend="hangnum" n="837"><hi rend="paranum">८३७</hi><hi rend="dot">.</hi></p>

<p rend="gatha1"> ‘‘स्वाखातं <pb ed="V" n="0.0265"/> ब्रह्मचरियं, (सेलाति भगवा) सन्दिट्ठिकमकालिकं।</p>

<p rend="gathalast">यत्थ अमोघा पब्बज्‍जा, अप्पमत्तस्स सिक्खतो’’॥</p>

<p rend="hangnum" n="838"><hi rend="paranum">८३८</hi><hi rend="dot">.</hi></p>

<p rend="gatha1"> ‘‘यं <pb ed="P" n="0.0080"/> तं सरणमागम्ह <note>सरणमागम्म (सब्बत्थ)</note>, इतो अट्ठमे <note>अट्ठमि (स्या॰ क॰)</note> चक्खुम।</p>

<p rend="gathalast">सत्तरत्तेन भगवा, दन्ताम्ह तव सासने॥</p>

<p rend="hangnum" n="839"><hi rend="paranum">८३९</hi><hi rend="dot">.</hi></p>

<p rend="gatha1"> ‘‘तुवं <pb ed="T" n="0.0386"/><pb ed="M" n="0.0332"/> बुद्धो तुवं सत्था, तुवं माराभिभू मुनि।</p>

<p rend="gathalast">तुवं अनुसये छेत्वा, तिण्णो तारेसिमं पजं॥</p>

<p rend="hangnum" n="840"><hi rend="paranum">८४०</hi><hi rend="dot">.</hi></p>

<p rend="gatha1"> ‘‘उपधी ते समतिक्‍कन्ता, आसवा ते पदालिता।</p>

<p rend="gathalast">सीहोव अनुपादानो, पहीनभयभेरवो॥</p>

<p rend="hangnum" n="841"><hi rend="paranum">८४१</hi><hi rend="dot">.</hi></p>

<p rend="gatha1"> ‘‘भिक्खवो तिसता इमे, तिट्ठन्ति पञ्‍जलीकता।</p>

<p rend="gathalast">पादे वीर पसारेहि, नागा वन्दन्तु सत्थुनो’’ति॥</p>

<p rend="centre">… सेलो थेरो…।</p>

<p rend="subhead">७. काळिगोधापुत्तभद्दियत्थेरगाथा</p>

<p rend="hangnum" n="842"><hi rend="paranum">८४२</hi><hi rend="dot">.</hi></p>

<p rend="gatha1"> ‘‘यातं मे हत्थिगीवाय, सुखुमा वत्था पधारिता।</p>

<p rend="gathalast">सालीनं ओदनो भुत्तो, सुचिमंसूपसेचनो॥</p>

<p rend="hangnum" n="843"><hi rend="paranum">८४३</hi><hi rend="dot">.</hi></p>

<p rend="gatha1"> ‘‘सोज्‍ज भद्दो साततिको, उञ्छापत्तागते रतो।</p>

<p rend="gathalast">झायति अनुपादानो, पुत्तो गोधाय भद्दियो॥</p>

<p rend="hangnum" n="844"><hi rend="paranum">८४४</hi><hi rend="dot">.</hi></p>

<p rend="gatha1"> ‘‘पंसुकूली साततिको, उञ्छापत्तागते रतो।</p>

<p rend="gathalast">झायति अनुपादानो, पुत्तो गोधाय भद्दियो॥</p>

<p rend="hangnum" n="845"><hi rend="paranum">८४५</hi><hi rend="dot">.</hi></p>

<p rend="gatha1"> ‘‘पिण्डपाती साततिको…पे॰…॥</p>

<p rend="hangnum" n="846"><hi rend="paranum">८४६</hi><hi rend="dot">.</hi></p>

<p rend="gatha1"> ‘‘तेचीवरी साततिको…पे॰…॥</p>

<p rend="hangnum" n="847"><hi rend="paranum">८४७</hi><hi rend="dot">.</hi></p>

<p rend="gatha1"> ‘‘सपदानचारी साततिको…पे॰…॥</p>

<p rend="hangnum" n="848"><hi rend="paranum">८४८</hi><hi rend="dot">.</hi></p>

<p rend="gatha1"> ‘‘एकासनी साततिको…पे॰…॥</p>

<p rend="hangnum" n="849"><hi rend="paranum">८४९</hi><hi rend="dot">.</hi></p>

<p rend="gatha1"> ‘‘पत्तपिण्डी साततिको…पे॰…॥</p>

<p rend="hangnum" n="850"><hi rend="paranum">८५०</hi><hi rend="dot">.</hi></p>

<p rend="gatha1"> ‘‘खलुपच्छाभत्ती साततिको…पे॰…॥</p>

<p rend="hangnum" n="851"><hi rend="paranum">८५१</hi><hi rend="dot">.</hi></p>

<p rend="gatha1"> ‘‘आरञ्‍ञिको साततिको…पे॰…॥</p>

<p rend="hangnum" n="852"><hi rend="paranum">८५२</hi><hi rend="dot">.</hi></p>

<p rend="gatha1"> ‘‘रुक्खमूलिको <pb ed="T" n="0.0387"/> साततिको…पे॰…॥</p>

<p rend="hangnum" n="853"><hi rend="paranum">८५३</hi><hi rend="dot">.</hi></p>

<p rend="gatha1"> ‘‘अब्भोकासी साततिको…पे॰…॥</p>

<p rend="hangnum" n="854"><hi rend="paranum">८५४</hi><hi rend="dot">.</hi></p>

<p rend="gatha1"> ‘‘सोसानिको साततिको…पे॰…॥</p>

<p rend="hangnum" n="855"><hi rend="paranum">८५५</hi><hi rend="dot">.</hi></p>

<p rend="gatha1"> ‘‘यथासन्थतिको साततिको…पे॰…॥</p>

<p rend="hangnum" n="856"><hi rend="paranum">८५६</hi><hi rend="dot">.</hi></p>

<p rend="gatha1"> ‘‘नेसज्‍जिको <pb ed="M" n="0.0333"/><pb ed="V" n="0.0266"/> साततिको…पे॰…॥</p>

<p rend="hangnum" n="857"><hi rend="paranum">८५७</hi><hi rend="dot">.</hi></p>

<p rend="gatha1"> ‘‘अप्पिच्छो साततिको…पे॰…॥</p>

<p rend="hangnum" n="858"><hi rend="paranum">८५८</hi><hi rend="dot">.</hi></p>

<p rend="gatha1"> ‘‘सन्तुट्ठो साततिको…पे॰…॥</p>

<p rend="hangnum" n="859"><hi rend="paranum">८५९</hi><hi rend="dot">.</hi></p>

<p rend="gatha1"> ‘‘पविवित्तो साततिको…पे॰…॥</p>

<p rend="hangnum" n="860"><hi rend="paranum">८६०</hi><hi rend="dot">.</hi></p>

<p rend="gatha1"> ‘‘असंसट्ठो साततिको…पे॰…॥</p>

<p rend="hangnum" n="861"><hi rend="paranum">८६१</hi><hi rend="dot">.</hi></p>

<p rend="gatha1"> ‘‘आरद्धवीरियो साततिको…पे॰…॥</p>

<p rend="hangnum" n="862"><hi rend="paranum">८६२</hi><hi rend="dot">.</hi></p>

<p rend="gatha1"> ‘‘हित्वा सतपलं कंसं, सोवण्णं सतराजिकं।</p>

<p rend="gathalast">अग्गहिं मत्तिकापत्तं, इदं दुतियाभिसेचनं॥</p>

<p rend="hangnum" n="863"><hi rend="paranum">८६३</hi><hi rend="dot">.</hi></p>

<p rend="gatha1"> ‘‘उच्‍चे मण्डलिपाकारे, दळ्हमट्टालकोट्ठके।</p>

<p rend="gathalast">रक्खितो खग्गहत्थेहि, उत्तसं विहरिं पुरे॥</p>

<p rend="hangnum" n="864"><hi rend="paranum">८६४</hi><hi rend="dot">.</hi></p>

<p rend="gatha1"> ‘‘सोज्‍ज भद्दो अनुत्रासी, पहीनभयभेरवो।</p>

<p rend="gathalast">झायति वनमोगय्ह, पुत्तो गोधाय भद्दियो॥</p>

<p rend="hangnum" n="865"><hi rend="paranum">८६५</hi><hi rend="dot">.</hi></p>

<p rend="gatha1"> ‘‘सीलक्खन्धे पतिट्ठाय, सतिं पञ्‍ञञ्‍च भावयं।</p>

<p rend="gathalast">पापुणिं अनुपुब्बेन, सब्बसंयोजनक्खय’’न्ति॥</p>

<p rend="centre">… भद्दियो काळिगोधाय पुत्तो थेरो…।</p>

<p rend="subhead">८. अङ्गुलिमालत्थेरगाथा</p>

<p rend="hangnum" n="866"><hi rend="paranum">८६६</hi><hi rend="dot">.</hi></p>

<p rend="gatha1"> ‘‘गच्छं <pb ed="T" n="0.0388"/> वदेसि समण ‘ट्ठितोम्हि’, ममञ्‍च ब्रूसि ठितमट्ठितोति।</p>

<p rend="gathalast">पुच्छामि <pb ed="P" n="0.0081"/> तं समण एतमत्थं, ‘कथं ठितो त्वं अहमट्ठितोम्हि’’’॥</p>

<p rend="hangnum" n="867"><hi rend="paranum">८६७</hi><hi rend="dot">.</hi></p>

<p rend="gatha1"> ‘‘ठितो अहं अङ्गुलिमाल सब्बदा, सब्बेसु भूतेसु निधाय दण्डं।</p>

<p rend="gathalast">तुवञ्‍च पाणेसु असञ्‍ञतोसि, तस्मा ठितोहं तुवमट्ठितोसि’’॥</p>

<p rend="hangnum" n="868"><hi rend="paranum">८६८</hi><hi rend="dot">.</hi></p>

<p rend="gatha1"> ‘‘चिरस्सं वत मे महितो महेसी, महावनं समणो पच्‍चपादि <note>पच्‍चुपादि (सब्बत्थ)</note>।</p>

<p rend="gathalast">सोहं चजिस्सामि सहस्सपापं, सुत्वान गाथं तव धम्मयुत्तं’’॥</p>

<p rend="hangnum" n="869"><hi rend="paranum">८६९</hi><hi rend="dot">.</hi></p>

<p rend="gatha1"> इच्‍चेव <pb ed="M" n="0.0334"/> चोरो असिमावुधञ्‍च, सोब्भे पपाते नरके अन्वकासि <note>अकिरि (म॰ नि॰ २.३४९)</note>।</p>

<p rend="gathalast">अवन्दि चोरो सुगतस्स पादे, तत्थेव पब्बज्‍जमयाचि बुद्धं॥</p>

<p rend="hangnum" n="870"><hi rend="paranum">८७०</hi><hi rend="dot">.</hi></p>

<p rend="gatha1"> बुद्धो च खो कारुणिको महेसि, यो सत्था लोकस्स सदेवकस्स।</p>

<p rend="gathalast">‘तमेहि भिक्खू’ति तदा अवोच, एसेव तस्स अहु भिक्खुभावो॥</p>

<p rend="hangnum" n="871"><hi rend="paranum">८७१</hi><hi rend="dot">.</hi></p>

<p rend="gatha1"> ‘‘यो <pb ed="T" n="0.0389"/> च पुब्बे पमज्‍जित्वा, पच्छा सो नप्पमज्‍जति।</p>

<p rend="gathalast">सोमं लोकं पभासेति, अब्भा मुत्तोव चन्दिमा॥</p>

<p rend="hangnum" n="872"><hi rend="paranum">८७२</hi><hi rend="dot">.</hi></p>

<p rend="gatha1"> ‘‘यस्स <pb ed="V" n="0.0267"/> पापं कतं कम्मं, कुसलेन पिधीयति <note>पिथीयति (सी॰ स्या॰)</note>।</p>

<p rend="gathalast">सोमं लोकं पभासेति, अब्भा मुत्तोव चन्दिमा॥</p>

<p rend="hangnum" n="873"><hi rend="paranum">८७३</hi><hi rend="dot">.</hi></p>

<p rend="gatha1"> ‘‘यो हवे दहरो भिक्खु, युञ्‍जति बुद्धसासने।</p>

<p rend="gathalast">सोमं लोकं पभासेति, अब्भा मुत्तोव चन्दिमा॥</p>

<p rend="hangnum" n="874"><hi rend="paranum">८७४</hi><hi rend="dot">.</hi></p>

<p rend="gatha1"> <note>दिसा हि (स्या॰ क॰, म॰ नि॰ २.३५२)</note> ‘‘दिसापि मे धम्मकथं सुणन्तु, दिसापि मे युञ्‍जन्तु बुद्धसासने।</p>

<p rend="gathalast">दिसापि मे ते मनुजे भजन्तु, ये धम्ममेवादपयन्ति सन्तो॥</p>

<p rend="hangnum" n="875"><hi rend="paranum">८७५</hi><hi rend="dot">.</hi></p>

<p rend="gatha1"> ‘‘दिसा हि मे खन्तिवादानं, अविरोधप्पसंसिनं।</p>

<p rend="gathalast">सुणन्तु धम्मं कालेन, तञ्‍च अनुविधीयन्तु॥</p>

<p rend="hangnum" n="876"><hi rend="paranum">८७६</hi><hi rend="dot">.</hi></p>

<p rend="gatha1"> ‘‘न हि जातु सो ममं हिंसे, अञ्‍ञं वा पन किञ्‍चनं <note>कञ्‍चिनं (सी॰ स्या॰), कञ्‍चनं (?)</note>।</p>

<p rend="gathalast">पप्पुय्य परमं सन्तिं, रक्खेय्य तसथावरे॥</p>

<p rend="hangnum" n="877"><hi rend="paranum">८७७</hi><hi rend="dot">.</hi></p>

<p rend="gatha1"> <note>थेरगा॰ १९</note> ‘‘उदकञ्हि <pb ed="P" n="0.0082"/> नयन्ति नेत्तिका, उसुकारा नमयन्ति <note>दमयन्ति (क॰)</note> तेजनं।</p>

<p rend="gathalast">दारुं नमयन्ति <note>दमयन्ति (क॰)</note> तच्छका, अत्तानं दमयन्ति पण्डिता॥</p>

<p rend="hangnum" n="878"><hi rend="paranum">८७८</hi><hi rend="dot">.</hi></p>

<p rend="gatha1"> ‘‘दण्डेनेके <pb ed="M" n="0.0335"/> दमयन्ति, अङ्कुसेभि कसाहि च।</p>

<p rend="gathalast">अदण्डेन असत्थेन, अहं दन्तोम्हि तादिना॥</p>

<p rend="hangnum" n="879"><hi rend="paranum">८७९</hi><hi rend="dot">.</hi></p>

<p rend="gatha1"> ‘‘‘अहिंसको’ति <pb ed="T" n="0.0390"/> मे नामं, हिंसकस्स पुरे सतो।</p>

<p rend="gathalast">अज्‍जाहं सच्‍चनामोम्हि, न नं हिंसामि किञ्‍चनं <note>कञ्‍चिनं (सी॰ स्या॰), कञ्‍चनं (?)</note>॥</p>

<p rend="hangnum" n="880"><hi rend="paranum">८८०</hi><hi rend="dot">.</hi></p>

<p rend="gatha1"> ‘‘चोरो अहं पुरे आसिं, अङ्गुलिमालोति विस्सुतो।</p>

<p rend="gathalast">वुय्हमानो महोघेन, बुद्धं सरणमागमं॥</p>

<p rend="hangnum" n="881"><hi rend="paranum">८८१</hi><hi rend="dot">.</hi></p>

<p rend="gatha1"> ‘‘लोहितपाणि पुरे आसिं, अङ्गुलिमालोति विस्सुतो।</p>

<p rend="gathalast">सरणगमनं पस्स, भवनेत्ति समूहता॥</p>

<p rend="hangnum" n="882"><hi rend="paranum">८८२</hi><hi rend="dot">.</hi></p>

<p rend="gatha1"> ‘‘तादिसं कम्मं कत्वान, बहुं दुग्गतिगामिनं।</p>

<p rend="gathalast">फुट्ठो कम्मविपाकेन, अनणो भुञ्‍जामि भोजनं॥</p>

<p rend="hangnum" n="883"><hi rend="paranum">८८३</hi><hi rend="dot">.</hi></p>

<p rend="gatha1"> ‘‘पमादमनुयुञ्‍जन्ति, बाला दुम्मेधिनो जना।</p>

<p rend="gathalast">अप्पमादञ्‍च मेधावी, धनं सेट्ठंव रक्खति॥</p>

<p rend="hangnum" n="884"><hi rend="paranum">८८४</hi><hi rend="dot">.</hi></p>

<p rend="gatha1"> ‘‘मा पमादमनुयुञ्‍जेथ, मा कामरतिसन्थवं <note>सन्धवं (क॰)</note>।</p>

<p rend="gathalast">अप्पमत्तो हि झायन्तो, पप्पोति परमं सुखं॥</p>

<p rend="hangnum" n="885"><hi rend="paranum">८८५</hi><hi rend="dot">.</hi></p>

<p rend="gatha1"> ‘‘स्वागतं नापगतं, नेतं दुम्मन्तितं मम।</p>

<p rend="gathalast">सविभत्तेसु धम्मेसु, यं सेट्ठं तदुपागमं॥</p>

<p rend="hangnum" n="886"><hi rend="paranum">८८६</hi><hi rend="dot">.</hi></p>

<p rend="gatha1"> ‘‘स्वागतं नापगतं, नेतं दुम्मन्तितं मम।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासनं॥</p>

<p rend="hangnum" n="887"><hi rend="paranum">८८७</hi><hi rend="dot">.</hi></p>

<p rend="gatha1"> ‘‘अरञ्‍ञे <pb ed="V" n="0.0268"/> रुक्खमूले वा, पब्बतेसु गुहासु वा।</p>

<p rend="gathalast">तत्थ तत्थेव अट्ठासिं, उब्बिग्गमनसो तदा॥</p>

<p rend="hangnum" n="888"><hi rend="paranum">८८८</hi><hi rend="dot">.</hi></p>

<p rend="gatha1"> ‘‘सुखं सयामि ठायामि, सुखं कप्पेमि जीवितं।</p>

<p rend="gathalast">अहत्थपासो मारस्स, अहो सत्थानुकम्पितो॥</p>

<p rend="hangnum" n="889"><hi rend="paranum">८८९</hi><hi rend="dot">.</hi></p>

<p rend="gatha1"> ‘‘ब्रह्मजच्‍चो <pb ed="T" n="0.0391"/> पुरे आसिं, उदिच्‍चो उभतो अहु।</p>

<p rend="gathalast">सोज्‍ज पुत्तो सुगतस्स, धम्मराजस्स सत्थुनो॥</p>

<p rend="hangnum" n="890"><hi rend="paranum">८९०</hi><hi rend="dot">.</hi></p>

<p rend="gatha1"> ‘‘वीततण्हो अनादानो, गुत्तद्वारो सुसंवुतो।</p>

<p rend="gathalast">अघमूलं वधित्वान, पत्तो मे आसवक्खयो॥</p>

<p rend="hangnum" n="891"><hi rend="paranum">८९१</hi><hi rend="dot">.</hi></p>

<p rend="gatha1"> ‘‘परिचिण्णो <pb ed="M" n="0.0336"/> मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, भवनेत्ति समूहता’’ति॥</p>

<p rend="centre">… अङ्गुलिमालो थेरो…।</p>

<p rend="subhead">९. अनुरुद्धत्थेरगाथा</p>

<p rend="hangnum" n="892"><hi rend="paranum">८९२</hi><hi rend="dot">.</hi></p>

<p rend="gatha1"> ‘‘पहाय <pb ed="P" n="0.0083"/> मातापितरो, भगिनी ञातिभातरो।</p>

<p rend="gathalast">पञ्‍च कामगुणे हित्वा, अनुरुद्धोव झायतु॥</p>

<p rend="hangnum" n="893"><hi rend="paranum">८९३</hi><hi rend="dot">.</hi></p>

<p rend="gatha1"> ‘‘समेतो नच्‍चगीतेहि, सम्मताळप्पबोधनो।</p>

<p rend="gathalast">न तेन सुद्धिमज्झगं <note>सुद्धमज्झगा (सी॰ क॰), सुद्धिमज्झगमा (स्या॰)</note>, मारस्स विसये रतो॥</p>

<p rend="hangnum" n="894"><hi rend="paranum">८९४</hi><hi rend="dot">.</hi></p>

<p rend="gatha1"> ‘‘एतञ्‍च समतिक्‍कम्म, रतो बुद्धस्स सासने।</p>

<p rend="gathalast">सब्बोघं समतिक्‍कम्म, अनुरुद्धोव झायति॥</p>

<p rend="hangnum" n="895"><hi rend="paranum">८९५</hi><hi rend="dot">.</hi></p>

<p rend="gatha1"> ‘‘रूपा सद्दा रसा गन्धा, फोट्ठब्बा च मनोरमा।</p>

<p rend="gathalast">एते च समतिक्‍कम्म, अनुरुद्धोव झायति॥</p>

<p rend="hangnum" n="896"><hi rend="paranum">८९६</hi><hi rend="dot">.</hi></p>

<p rend="gatha1"> ‘‘पिण्डपातपटिक्‍कन्तो, एको अदुतियो मुनि।</p>

<p rend="gathalast">एसति पंसुकूलानि, अनुरुद्धो अनासवो॥</p>

<p rend="hangnum" n="897"><hi rend="paranum">८९७</hi><hi rend="dot">.</hi></p>

<p rend="gatha1"> ‘‘विचिनी अग्गही धोवि, रजयी धारयी मुनि।</p>

<p rend="gathalast">पंसुकूलानि मतिमा, अनुरुद्धो अनासवो॥</p>

<p rend="hangnum" n="898"><hi rend="paranum">८९८</hi><hi rend="dot">.</hi></p>

<p rend="gatha1"> ‘‘महिच्छो <pb ed="T" n="0.0392"/> च असन्तुट्ठो, संसट्ठो यो च उद्धतो।</p>

<p rend="gathalast">तस्स धम्मा इमे होन्ति, पापका संकिलेसिका॥</p>

<p rend="hangnum" n="899"><hi rend="paranum">८९९</hi><hi rend="dot">.</hi></p>

<p rend="gatha1"> ‘‘सतो च होति अप्पिच्छो, सन्तुट्ठो अविघातवा।</p>

<p rend="gathalast">पविवेकरतो वित्तो, निच्‍चमारद्धवीरियो॥</p>

<p rend="hangnum" n="900"><hi rend="paranum">९००</hi><hi rend="dot">.</hi></p>

<p rend="gatha1"> ‘‘तस्स <pb ed="V" n="0.0269"/> धम्मा इमे होन्ति, कुसला बोधिपक्खिका।</p>

<p rend="gathalast">अनासवो च सो होति, इति वुत्तं महेसिना॥</p>

<p rend="hangnum" n="901"><hi rend="paranum">९०१</hi><hi rend="dot">.</hi></p>

<p rend="gatha1"> ‘‘मम सङ्कप्पमञ्‍ञाय, सत्था लोके अनुत्तरो।</p>

<p rend="gathalast">मनोमयेन कायेन, इद्धिया उपसङ्कमि॥</p>

<p rend="hangnum" n="902"><hi rend="paranum">९०२</hi><hi rend="dot">.</hi></p>

<p rend="gatha1"> ‘‘यदा मे अहु सङ्कप्पो, ततो उत्तरि देसयि।</p>

<p rend="gathalast">निप्पपञ्‍चरतो बुद्धो, निप्पपञ्‍चमदेसयि॥</p>

<p rend="hangnum" n="903"><hi rend="paranum">९०३</hi><hi rend="dot">.</hi></p>

<p rend="gatha1"> ‘‘तस्साहं धम्ममञ्‍ञाय, विहासिं सासने रतो।</p>

<p rend="gathalast">तिस्सो विज्‍जा अनुप्पत्ता, कतं बुद्धस्स सासनं॥</p>

<p rend="hangnum" n="904"><hi rend="paranum">९०४</hi><hi rend="dot">.</hi></p>

<p rend="gatha1"> ‘‘पञ्‍चपञ्‍ञासवस्सानि<pb ed="M" n="0.0337"/>, यतो नेसज्‍जिको अहं।</p>

<p rend="gathalast">पञ्‍चवीसतिवस्सानि, यतो मिद्धं समूहतं॥</p>

<p rend="hangnum" n="905"><hi rend="paranum">९०५</hi><hi rend="dot">.</hi></p>

<p rend="gatha1"> <note>दी॰ नि॰ २.२२२</note> ‘‘नाहु अस्सासपस्सासा, ठितचित्तस्स तादिनो।</p>

<p rend="gathalast">अनेजो सन्तिमारब्भ, चक्खुमा परिनिब्बुतो॥</p>

<p rend="hangnum" n="906"><hi rend="paranum">९०६</hi><hi rend="dot">.</hi></p>

<p rend="gatha1"> <note>दी॰ नि॰ २.२२२</note> ‘‘असल्‍लीनेन चित्तेन, वेदनं अज्झवासयि।</p>

<p rend="gathalast">पज्‍जोतस्सेव निब्बानं, विमोक्खो चेतसो अहु॥</p>

<p rend="hangnum" n="907"><hi rend="paranum">९०७</hi><hi rend="dot">.</hi></p>

<p rend="gatha1"> ‘‘एते पच्छिमका दानि, मुनिनो फस्सपञ्‍चमा।</p>

<p rend="gathalast">नाञ्‍ञे <pb ed="T" n="0.0393"/> धम्मा भविस्सन्ति, सम्बुद्धे परिनिब्बुते॥</p>

<p rend="hangnum" n="908"><hi rend="paranum">९०८</hi><hi rend="dot">.</hi></p>

<p rend="gatha1"> ‘‘नत्थि दानि पुनावासो, देवकायस्मि जालिनि।</p>

<p rend="gathalast">विक्खीणो जातिसंसारो, नत्थि दानि पुनब्भवो॥</p>

<p rend="hangnum" n="909"><hi rend="paranum">९०९</hi><hi rend="dot">.</hi></p>

<p rend="gatha1"> ‘‘यस्स <pb ed="P" n="0.0084"/> मुहुत्तेन सहस्सधा, लोको संविदितो सब्रह्मकप्पो।</p>

<p rend="gathalast">वसी इद्धिगुणे चुतूपपाते, काले पस्सति देवता स भिक्खु <note>सभिक्खुनो (सी॰ क॰)</note>॥</p>

<p rend="hangnum" n="910"><hi rend="paranum">९१०</hi><hi rend="dot">.</hi></p>

<p rend="gatha1"> ‘‘अन्‍नभारो <note>अन्‍नहारो (सी॰)</note> पुरे आसिं, दलिद्दो घासहारको।</p>

<p rend="gathalast">समणं पटिपादेसिं, उपरिट्ठं यसस्सिनं॥</p>

<p rend="hangnum" n="911"><hi rend="paranum">९११</hi><hi rend="dot">.</hi></p>

<p rend="gatha1"> ‘‘सोम्हि सक्यकुले जातो, अनुरुद्धोति मं विदू।</p>

<p rend="gathalast">उपेतो नच्‍चगीतेहि, सम्मताळप्पबोधनो॥</p>

<p rend="hangnum" n="912"><hi rend="paranum">९१२</hi><hi rend="dot">.</hi></p>

<p rend="gatha1"> ‘‘अथद्दसासिं सम्बुद्धं, सत्थारं अकुतोभयं।</p>

<p rend="gathalast">तस्मिं चित्तं पसादेत्वा, पब्बजिं अनगारियं॥</p>

<p rend="hangnum" n="913"><hi rend="paranum">९१३</hi><hi rend="dot">.</hi></p>

<p rend="gatha1"> ‘‘पुब्बेनिवासं जानामि, यत्थ मे वुसितं पुरे।</p>

<p rend="gathalast">तावतिंसेसु देवेसु, अट्ठासिं सक्‍कजातिया <note>सतजातिया (सी॰)</note>॥</p>

<p rend="hangnum" n="914"><hi rend="paranum">९१४</hi><hi rend="dot">.</hi></p>

<p rend="gatha1"> ‘‘सत्तक्खत्तुं <pb ed="V" n="0.0270"/> मनुस्सिन्दो, अहं रज्‍जमकारयिं।</p>

<p rend="gatha2">चातुरन्तो विजितावी, जम्बुसण्डस्स इस्सरो।</p>

<p rend="gathalast">अदण्डेन असत्थेन, धम्मेन अनुसासयिं॥</p>

<p rend="hangnum" n="915"><hi rend="paranum">९१५</hi><hi rend="dot">.</hi></p>

<p rend="gatha1"> ‘‘इतो सत्त ततो सत्त, संसारानि चतुद्दस।</p>

<p rend="gathalast">निवासमभिजानिस्सं, देवलोके ठिता तदा॥</p>

<p rend="hangnum" n="916"><hi rend="paranum">९१६</hi><hi rend="dot">.</hi></p>

<p rend="gatha1"> ‘‘पञ्‍चङ्गिके <pb ed="T" n="0.0394"/><pb ed="M" n="0.0338"/> समाधिम्हि, सन्ते एकोदिभाविते।</p>

<p rend="gathalast">पटिप्पस्सद्धिलद्धम्हि, दिब्बचक्खु विसुज्झि मे॥</p>

<p rend="hangnum" n="917"><hi rend="paranum">९१७</hi><hi rend="dot">.</hi></p>

<p rend="gatha1"> ‘‘चुतूपपातं जानामि, सत्तानं आगतिं गतिं।</p>

<p rend="gathalast">इत्थभावञ्‍ञथाभावं, झाने पञ्‍चङ्गिके ठितो॥</p>

<p rend="hangnum" n="918"><hi rend="paranum">९१८</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था…पे॰… भवनेत्ति समूहता॥</p>

<p rend="hangnum" n="919"><hi rend="paranum">९१९</hi><hi rend="dot">.</hi></p>

<p rend="gatha1"> ‘‘वज्‍जीनं वेळुवगामे, अहं जीवितसङ्खया।</p>

<p rend="gathalast">हेट्ठतो वेळुगुम्बस्मिं, निब्बायिस्सं अनासवो’’ति॥</p>

<p rend="centre">… अनुरुद्धो थेरो…।</p>

<p rend="subhead">१०. पारापरियत्थेरगाथा</p>

<p rend="hangnum" n="920"><hi rend="paranum">९२०</hi><hi rend="dot">.</hi></p>

<p rend="gatha1"> समणस्स अहु चिन्ता, पुप्फितम्हि महावने।</p>

<p rend="gathalast">एकग्गस्स निसिन्‍नस्स, पविवित्तस्स झायिनो॥</p>

<p rend="hangnum" n="921"><hi rend="paranum">९२१</hi><hi rend="dot">.</hi></p>

<p rend="gatha1"> ‘‘अञ्‍ञथा लोकनाथम्हि, तिट्ठन्ते पुरिसुत्तमे।</p>

<p rend="gathalast">इरियं आसि भिक्खूनं, अञ्‍ञथा दानि दिस्सति॥</p>

<p rend="hangnum" n="922"><hi rend="paranum">९२२</hi><hi rend="dot">.</hi></p>

<p rend="gatha1"> ‘‘सीतवातपरित्तानं, हिरिकोपीनछादनं।</p>

<p rend="gathalast">मत्तट्ठियं अभुञ्‍जिंसु, सन्तुट्ठा इतरीतरे॥</p>

<p rend="hangnum" n="923"><hi rend="paranum">९२३</hi><hi rend="dot">.</hi></p>

<p rend="gatha1"> ‘‘पणीतं यदि वा लूखं, अप्पं वा यदि वा बहुं।</p>

<p rend="gathalast">यापनत्थं अभुञ्‍जिंसु, अगिद्धा नाधिमुच्छिता॥</p>

<p rend="hangnum" n="924"><hi rend="paranum">९२४</hi><hi rend="dot">.</hi></p>

<p rend="gatha1"> ‘‘जीवितानं <pb ed="P" n="0.0085"/> परिक्खारे, भेसज्‍जे अथ पच्‍चये।</p>

<p rend="gathalast">न बाळ्हं उस्सुका आसुं, यथा ते आसवक्खये॥</p>

<p rend="hangnum" n="925"><hi rend="paranum">९२५</hi><hi rend="dot">.</hi></p>

<p rend="gatha1"> ‘‘अरञ्‍ञे रुक्खमूलेसु, कन्दरासु गुहासु च।</p>

<p rend="gathalast">विवेकमनुब्रूहन्ता, विहंसु तप्परायना॥</p>

<p rend="hangnum" n="926"><hi rend="paranum">९२६</hi><hi rend="dot">.</hi></p>

<p rend="gatha1"> ‘‘नीचा <pb ed="T" n="0.0395"/> निविट्ठा सुभरा, मुदू अत्थद्धमानसा।</p>

<p rend="gathalast">अब्यासेका अमुखरा, अत्थचिन्ता वसानुगा॥</p>

<p rend="hangnum" n="927"><hi rend="paranum">९२७</hi><hi rend="dot">.</hi></p>

<p rend="gatha1"> ‘‘ततो <pb ed="V" n="0.0271"/> पासादिकं आसि, गतं भुत्तं निसेवितं।</p>

<p rend="gathalast">सिनिद्धा तेलधाराव, अहोसि इरियापथो॥</p>

<p rend="hangnum" n="928"><hi rend="paranum">९२८</hi><hi rend="dot">.</hi></p>

<p rend="gatha1"> ‘‘सब्बासवपरिक्खीणा, महाझायी महाहिता।</p>

<p rend="gathalast">निब्बुता दानि ते थेरा, परित्ता दानि तादिसा॥</p>

<p rend="hangnum" n="929"><hi rend="paranum">९२९</hi><hi rend="dot">.</hi></p>

<p rend="gatha1"> ‘‘कुसलानञ्‍च <pb ed="M" n="0.0339"/> धम्मानं, पञ्‍ञाय च परिक्खया।</p>

<p rend="gathalast">सब्बाकारवरूपेतं, लुज्‍जते जिनसासनं॥</p>

<p rend="hangnum" n="930"><hi rend="paranum">९३०</hi><hi rend="dot">.</hi></p>

<p rend="gatha1"> ‘‘पापकानञ्‍च धम्मानं, किलेसानञ्‍च यो उतु।</p>

<p rend="gathalast">उपट्ठिता विवेकाय, ये च सद्धम्मसेसका॥</p>

<p rend="hangnum" n="931"><hi rend="paranum">९३१</hi><hi rend="dot">.</hi></p>

<p rend="gatha1"> ‘‘ते किलेसा पवड्ढन्ता, आविसन्ति बहुं जनं।</p>

<p rend="gathalast">कीळन्ति मञ्‍ञे बालेहि, उम्मत्तेहिव रक्खसा॥</p>

<p rend="hangnum" n="932"><hi rend="paranum">९३२</hi><hi rend="dot">.</hi></p>

<p rend="gatha1"> ‘‘किलेसेहाभिभूता ते, तेन तेन विधाविता।</p>

<p rend="gathalast">नरा किलेसवत्थूसु, ससङ्गामेव घोसिते॥</p>

<p rend="hangnum" n="933"><hi rend="paranum">९३३</hi><hi rend="dot">.</hi></p>

<p rend="gatha1"> ‘‘परिच्‍चजित्वा सद्धम्मं, अञ्‍ञमञ्‍ञेहि भण्डरे।</p>

<p rend="gatha2">दिट्ठिगतानि अन्वेन्ता, इदं सेय्योति मञ्‍ञरे॥</p>

<p rend="hangnum" n="934"><hi rend="paranum">९३४</hi><hi rend="dot">.</hi></p>

<p rend="gatha1"> ‘‘धनञ्‍च पुत्तं भरियञ्‍च, छड्डयित्वान निग्गता।</p>

<p rend="gatha2">कटच्छुभिक्खहेतूपि, अकिच्छानि निसेवरे॥</p>

<p rend="hangnum" n="935"><hi rend="paranum">९३५</hi><hi rend="dot">.</hi></p>

<p rend="gatha1"> ‘‘उदरावदेहकं भुत्वा, सयन्तुत्तानसेय्यका।</p>

<p rend="gatha2">कथं वत्तेन्ति <note>कथा वड्ढेन्ति (सी॰ क॰)</note> पटिबुद्धा, या कथा सत्थुगरहिता॥</p>

<p rend="hangnum" n="936"><hi rend="paranum">९३६</hi><hi rend="dot">.</hi></p>

<p rend="gatha1"> ‘‘सब्बकारुकसिप्पानि<pb ed="T" n="0.0396"/>, चित्तिं कत्वान <note>चित्तीकत्वान (सी॰), चित्तं कत्वान (स्या॰)</note> सिक्खरे।</p>

<p rend="gathalast">अवूपसन्ता अज्झत्तं, सामञ्‍ञत्थोति अच्छति <note>तिरिञ्‍चति (?)</note>॥</p>

<p rend="hangnum" n="937"><hi rend="paranum">९३७</hi><hi rend="dot">.</hi></p>

<p rend="gatha1"> ‘‘मत्तिकं तेलचुण्णञ्‍च, उदकासनभोजनं।</p>

<p rend="gathalast">गिहीनं उपनामेन्ति, आकङ्खन्ता बहुत्तरं॥</p>

<p rend="hangnum" n="938"><hi rend="paranum">९३८</hi><hi rend="dot">.</hi></p>

<p rend="gatha1"> ‘‘दन्तपोनं कपित्थञ्‍च, पुप्फं खादनियानि च।</p>

<p rend="gathalast">पिण्डपाते च सम्पन्‍ने, अम्बे आमलकानि च॥</p>

<p rend="hangnum" n="939"><hi rend="paranum">९३९</hi><hi rend="dot">.</hi></p>

<p rend="gatha1"> ‘‘भेसज्‍जेसु यथा वेज्‍जा, किच्‍चाकिच्‍चे यथा गिही।</p>

<p rend="gathalast">गणिकाव विभूसायं, इस्सरे खत्तिया यथा॥</p>

<p rend="hangnum" n="940"><hi rend="paranum">९४०</hi><hi rend="dot">.</hi></p>

<p rend="gatha1"> ‘‘नेकतिका <pb ed="P" n="0.0086"/> वञ्‍चनिका, कूटसक्खी अपाटुका।</p>

<p rend="gathalast">बहूहि परिकप्पेहि, आमिसं परिभुञ्‍जरे॥</p>

<p rend="hangnum" n="941"><hi rend="paranum">९४१</hi><hi rend="dot">.</hi></p>

<p rend="gatha1"> ‘‘लेसकप्पे परियाये, परिकप्पेनुधाविता।</p>

<p rend="gathalast">जीविकत्था उपायेन, सङ्कड्ढन्ति बहुं धनं॥</p>

<p rend="hangnum" n="942"><hi rend="paranum">९४२</hi><hi rend="dot">.</hi></p>

<p rend="gatha1"> ‘‘उपट्ठापेन्ति <pb ed="M" n="0.0340"/><pb ed="V" n="0.0272"/> परिसं, कम्मतो नो च धम्मतो।</p>

<p rend="gathalast">धम्मं परेसं देसेन्ति, लाभतो नो च अत्थतो॥</p>

<p rend="hangnum" n="943"><hi rend="paranum">९४३</hi><hi rend="dot">.</hi></p>

<p rend="gatha1"> ‘‘सङ्घलाभस्स भण्डन्ति, सङ्घतो परिबाहिरा।</p>

<p rend="gathalast">परलाभोपजीवन्ता, अहिरीका न लज्‍जरे॥</p>

<p rend="hangnum" n="944"><hi rend="paranum">९४४</hi><hi rend="dot">.</hi></p>

<p rend="gatha1"> ‘‘नानुयुत्ता तथा एके, मुण्डा सङ्घाटिपारुता।</p>

<p rend="gathalast">सम्भावनंयेविच्छन्ति, लाभसक्‍कारमुच्छिता॥</p>

<p rend="hangnum" n="945"><hi rend="paranum">९४५</hi><hi rend="dot">.</hi></p>

<p rend="gatha1"> ‘‘एवं नानप्पयातम्हि, न दानि सुकरं तथा।</p>

<p rend="gathalast">अफुसितं <pb ed="T" n="0.0397"/> वा फुसितुं, फुसितं वानुरक्खितुं॥</p>

<p rend="hangnum" n="946"><hi rend="paranum">९४६</hi><hi rend="dot">.</hi></p>

<p rend="gatha1"> ‘‘यथा कण्टकट्ठानम्हि, चरेय्य अनुपाहनो।</p>

<p rend="gathalast">सतिं उपट्ठपेत्वान, एवं गामे मुनी चरे॥</p>

<p rend="hangnum" n="947"><hi rend="paranum">९४७</hi><hi rend="dot">.</hi></p>

<p rend="gatha1"> ‘‘सरित्वा पुब्बके योगी, तेसं वत्तमनुस्सरं।</p>

<p rend="gathalast">किञ्‍चापि पच्छिमो कालो, फुसेय्य अमतं पदं॥</p>

<p rend="hangnum" n="948"><hi rend="paranum">९४८</hi><hi rend="dot">.</hi></p>

<p rend="gatha1"> ‘‘इदं वत्वा सालवने, समणो भावितिन्द्रियो।</p>

<p rend="gathalast">ब्राह्मणो परिनिब्बायी, इसि खीणपुनब्भवो’’ति॥</p>

<p rend="centre">… पारापरियो <note>पारासरियो (स्या॰)</note> थेरो…।</p>

<trailer rend="centre">वीसतिनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">अधिमुत्तो पारापरियो, तेलकानि रट्ठपालो।</p>

<p rend="gathalast">मालुक्यसेलो भद्दियो, अङ्गुलि दिब्बचक्खुको॥</p>

<p rend="gatha1">पारापरियो दसेते, वीसम्हि परिकित्तिता।</p>

<p rend="gathalast">गाथायो द्वे सता होन्ति, पञ्‍चतालीस <note>२४४ गाथायोयेव दिस्सन्ति</note> उत्तरिन्ति॥</p>

<div id="kn8_17" n="kn8_17" type="nipata">
<head rend="chapter">१७. तिंसनिपातो</head>

<p rend="subhead">१. फुस्सत्थेरगाथा</p>

<p rend="hangnum" n="949"><hi rend="paranum">९४९</hi><hi rend="dot">.</hi></p>

<p rend="gatha1"> पासादिके <pb ed="M" n="0.0341"/><pb ed="V" n="0.0273"/><pb ed="P" n="0.0087"/> बहू दिस्वा, भावितत्ते सुसंवुते।</p>

<p rend="gathalast">इसि पण्डरसगोत्तो <note>पण्डरस्स गोत्तो (सी॰)</note>, अपुच्छि फुस्ससव्हयं॥</p>

<p rend="hangnum" n="950"><hi rend="paranum">९५०</hi><hi rend="dot">.</hi></p>

<p rend="gatha1"> ‘‘किंछन्दा <pb ed="T" n="0.0398"/> किमधिप्पाया, किमाकप्पा भविस्सरे।</p>

<p rend="gathalast">अनागतम्हि कालम्हि, तं मे अक्खाहि पुच्छितो’’॥</p>

<p rend="hangnum" n="951"><hi rend="paranum">९५१</hi><hi rend="dot">.</hi></p>

<p rend="gatha1"> ‘‘सुणोहि वचनं मय्हं, इसिपण्डरसव्हय।</p>

<p rend="gathalast">सक्‍कच्‍चं उपधारेहि, आचिक्खिस्साम्यनागतं॥</p>

<p rend="hangnum" n="952"><hi rend="paranum">९५२</hi><hi rend="dot">.</hi></p>

<p rend="gatha1"> ‘‘कोधना उपनाही च, मक्खी थम्भी सठा बहू।</p>

<p rend="gathalast">उस्सुकी नानावादा च, भविस्सन्ति अनागते॥</p>

<p rend="hangnum" n="953"><hi rend="paranum">९५३</hi><hi rend="dot">.</hi></p>

<p rend="gatha1"> ‘‘अञ्‍ञातमानिनो धम्मे, गम्भीरे तीरगोचरा।</p>

<p rend="gathalast">लहुका अगरु धम्मे, अञ्‍ञमञ्‍ञमगारवा॥</p>

<p rend="hangnum" n="954"><hi rend="paranum">९५४</hi><hi rend="dot">.</hi></p>

<p rend="gatha1"> ‘‘बहू आदीनवा लोके, उप्पज्‍जिस्सन्त्यनागते।</p>

<p rend="gathalast">सुदेसितं इमं धम्मं, किलेसेस्सन्ति <note>किलेसिस्सन्ति (सी॰), किलिसिस्सन्ति (स्या॰ क॰)</note> दुम्मती॥</p>

<p rend="hangnum" n="955"><hi rend="paranum">९५५</hi><hi rend="dot">.</hi></p>

<p rend="gatha1"> ‘‘गुणहीनापि सङ्घम्हि, वोहरन्ता विसारदा।</p>

<p rend="gathalast">बलवन्तो भविस्सन्ति, मुखरा अस्सुताविनो॥</p>

<p rend="hangnum" n="956"><hi rend="paranum">९५६</hi><hi rend="dot">.</hi></p>

<p rend="gatha1"> ‘‘गुणवन्तोपि सङ्घम्हि, वोहरन्ता यथात्थतो।</p>

<p rend="gathalast">दुब्बला ते भविस्सन्ति, हिरीमना अनत्थिका॥</p>

<p rend="hangnum" n="957"><hi rend="paranum">९५७</hi><hi rend="dot">.</hi></p>

<p rend="gatha1"> ‘‘रजतं जातरूपञ्‍च, खेत्तं वत्थुमजेळकं।</p>

<p rend="gathalast">दासिदासञ्‍च दुम्मेधा, सादियिस्सन्त्यनागते॥</p>

<p rend="hangnum" n="958"><hi rend="paranum">९५८</hi><hi rend="dot">.</hi></p>

<p rend="gatha1"> ‘‘उज्झानसञ्‍ञिनो बाला, सीलेसु असमाहिता।</p>

<p rend="gathalast">उन्‍नळा विचरिस्सन्ति, कलहाभिरता मगा॥</p>

<p rend="hangnum" n="959"><hi rend="paranum">९५९</hi><hi rend="dot">.</hi></p>

<p rend="gatha1"> ‘‘उद्धता च भविस्सन्ति, नीलचीवरपारुता।</p>

<p rend="gathalast">कुहा <pb ed="T" n="0.0399"/> थद्धा लपा सिङ्गी, चरिस्सन्त्यरिया विय॥</p>

<p rend="hangnum" n="960"><hi rend="paranum">९६०</hi><hi rend="dot">.</hi></p>

<p rend="gatha1"> ‘‘तेलसण्ठेहि केसेहि, चपला अञ्‍जनक्खिका।</p>

<p rend="gathalast">रथियाय गमिस्सन्ति, दन्तवण्णिकपारुता॥</p>

<p rend="hangnum" n="961"><hi rend="paranum">९६१</hi><hi rend="dot">.</hi></p>

<p rend="gatha1"> ‘‘अजेगुच्छं <pb ed="M" n="0.0342"/><pb ed="V" n="0.0274"/> विमुत्तेहि, सुरत्तं अरहद्धजं।</p>

<p rend="gathalast">जिगुच्छिस्सन्ति कासावं, ओदातेसु समुच्छिता <note>ओदाते सुसमुच्छिता (सी॰)</note>॥</p>

<p rend="hangnum" n="962"><hi rend="paranum">९६२</hi><hi rend="dot">.</hi></p>

<p rend="gatha1"> ‘‘लाभकामा भविस्सन्ति, कुसीता हीनवीरिया।</p>

<p rend="gathalast">किच्छन्ता वनपत्थानि, गामन्तेसु वसिस्सरे॥</p>

<p rend="hangnum" n="963"><hi rend="paranum">९६३</hi><hi rend="dot">.</hi></p>

<p rend="gatha1"> ‘‘ये <pb ed="P" n="0.0088"/> ये लाभं लभिस्सन्ति, मिच्छाजीवरता सदा।</p>

<p rend="gathalast">ते तेव अनुसिक्खन्ता, भजिस्सन्ति असंयता॥</p>

<p rend="hangnum" n="964"><hi rend="paranum">९६४</hi><hi rend="dot">.</hi></p>

<p rend="gatha1"> ‘‘ये ये अलाभिनो लाभं, न ते पुज्‍जा भविस्सरे।</p>

<p rend="gathalast">सुपेसलेपि ते धीरे, सेविस्सन्ति न ते तदा॥</p>

<p rend="hangnum" n="965"><hi rend="paranum">९६५</hi><hi rend="dot">.</hi></p>

<p rend="gatha1"> ‘‘मिलक्खुरजनं रत्तं <note>पिलक्खरजनं रत्तं (?)</note>, गरहन्ता सकं धजं।</p>

<p rend="gathalast">तित्थियानं धजं केचि, धारिस्सन्त्यवदातकं॥</p>

<p rend="hangnum" n="966"><hi rend="paranum">९६६</hi><hi rend="dot">.</hi></p>

<p rend="gatha1"> ‘‘अगारवो च कासावे, तदा तेसं भविस्सति।</p>

<p rend="gathalast">पटिसङ्खा च कासावे, भिक्खूनं न भविस्सति॥</p>

<p rend="hangnum" n="967"><hi rend="paranum">९६७</hi><hi rend="dot">.</hi></p>

<p rend="gatha1"> ‘‘अभिभूतस्स दुक्खेन, सल्‍लविद्धस्स रुप्पतो।</p>

<p rend="gathalast">पटिसङ्खा महाघोरा, नागस्सासि अचिन्तिया॥</p>

<p rend="hangnum" n="968"><hi rend="paranum">९६८</hi><hi rend="dot">.</hi></p>

<p rend="gatha1"> ‘‘छद्दन्तो हि तदा दिस्वा, सुरत्तं अरहद्धजं।</p>

<p rend="gathalast">तावदेव भणी गाथा, गजो अत्थोपसंहिता’’॥</p>

<p rend="hangnum" n="969"><hi rend="paranum">९६९</hi><hi rend="dot">.</hi></p>

<p rend="gatha1"> <note>ध॰ प॰ ९; जा॰ १.२.१४१; १.१६.१२२</note> ‘‘अनिक्‍कसावो <pb ed="T" n="0.0400"/> कासावं, यो वत्थं परिधस्सति <note>परिदहिस्सति (सी॰ स्या॰)</note>।</p>

<p rend="gathalast">अपेतो दमसच्‍चेन, न सो कासावमरहति॥</p>

<p rend="hangnum" n="970"><hi rend="paranum">९७०</hi><hi rend="dot">.</hi></p>

<p rend="gatha1"> ‘‘यो च वन्तकासावस्स, सीलेसु सुसमाहितो।</p>

<p rend="gathalast">उपेतो दमसच्‍चेन, स वे कासावमरहति॥</p>

<p rend="hangnum" n="971"><hi rend="paranum">९७१</hi><hi rend="dot">.</hi></p>

<p rend="gatha1"> ‘‘विपन्‍नसीलो दुम्मेधो, पाकटो कामकारियो।</p>

<p rend="gathalast">विब्भन्तचित्तो निस्सुक्‍को, न सो कासावमरहति॥</p>

<p rend="hangnum" n="972"><hi rend="paranum">९७२</hi><hi rend="dot">.</hi></p>

<p rend="gatha1"> ‘‘यो च सीलेन सम्पन्‍नो, वीतरागो समाहितो।</p>

<p rend="gathalast">ओदातमनसङ्कप्पो, स वे कासावमरहति॥</p>

<p rend="hangnum" n="973"><hi rend="paranum">९७३</hi><hi rend="dot">.</hi></p>

<p rend="gatha1"> ‘‘उद्धतो उन्‍नळो बालो, सीलं यस्स न विज्‍जति।</p>

<p rend="gathalast">ओदातकं अरहति, कासावं किं करिस्सति॥</p>

<p rend="hangnum" n="974"><hi rend="paranum">९७४</hi><hi rend="dot">.</hi></p>

<p rend="gatha1"> ‘‘भिक्खू <pb ed="M" n="0.0343"/> च भिक्खुनियो च, दुट्ठचित्ता अनादरा।</p>

<p rend="gathalast">तादीनं मेत्तचित्तानं, निग्गण्हिस्सन्त्यनागते॥</p>

<p rend="hangnum" n="975"><hi rend="paranum">९७५</hi><hi rend="dot">.</hi></p>

<p rend="gatha1"> ‘‘सिक्खापेन्तापि थेरेहि, बाला चीवरधारणं।</p>

<p rend="gathalast">न सुणिस्सन्ति दुम्मेधा, पाकटा कामकारिया॥</p>

<p rend="hangnum" n="976"><hi rend="paranum">९७६</hi><hi rend="dot">.</hi></p>

<p rend="gatha1"> ‘‘ते <pb ed="V" n="0.0275"/> तथा सिक्खिता बाला, अञ्‍ञमञ्‍ञं अगारवा।</p>

<p rend="gathalast">नादियिस्सन्तुपज्झाये, खळुङ्को विय सारथिं॥</p>

<p rend="hangnum" n="977"><hi rend="paranum">९७७</hi><hi rend="dot">.</hi></p>

<p rend="gatha1"> ‘‘एवं अनागतद्धानं, पटिपत्ति भविस्सति।</p>

<p rend="gathalast">भिक्खूनं भिक्खुनीनञ्‍च, पत्ते कालम्हि पच्छिमे॥</p>

<p rend="hangnum" n="978"><hi rend="paranum">९७८</hi><hi rend="dot">.</hi></p>

<p rend="gatha1"> ‘‘पुरा आगच्छते एतं, अनागतं महब्भयं।</p>

<p rend="gathalast">सुब्बचा होथ सखिला, अञ्‍ञमञ्‍ञं सगारवा॥</p>

<p rend="hangnum" n="979"><hi rend="paranum">९७९</hi><hi rend="dot">.</hi></p>

<p rend="gatha1"> ‘‘मेत्तचित्ता <pb ed="T" n="0.0401"/> कारुणिका, होथ सीलेसु संवुता।</p>

<p rend="gathalast">आरद्धवीरिया पहितत्ता, निच्‍चं दळ्हपरक्‍कमा॥</p>

<p rend="hangnum" n="980"><hi rend="paranum">९८०</hi><hi rend="dot">.</hi></p>

<p rend="gatha1"> ‘‘पमादं <pb ed="P" n="0.0089"/> भयतो दिस्वा, अप्पमादञ्‍च खेमतो।</p>

<p rend="gathalast">भावेथट्ठङ्गिकं मग्गं, फुसन्ता अमतं पद’’न्ति॥</p>

<p rend="centre">… फुस्सो थेरो…।</p>

<p rend="subhead">२. सारिपुत्तत्थेरगाथा</p>

<p rend="hangnum" n="981"><hi rend="paranum">९८१</hi><hi rend="dot">.</hi></p>

<p rend="gatha1"> ‘‘यथाचारी यथासतो सतीमा, यतसङ्कप्पज्झायि अप्पमत्तो।</p>

<p rend="gathalast">अज्झत्तरतो समाहितत्तो, एको सन्तुसितो तमाहु भिक्खुं॥</p>

<p rend="hangnum" n="982"><hi rend="paranum">९८२</hi><hi rend="dot">.</hi></p>

<p rend="gatha1"> ‘‘अल्‍लं सुक्खं वा भुञ्‍जन्तो, न बाळ्हं सुहितो सिया।</p>

<p rend="gathalast">ऊनूदरो मिताहारो, सतो भिक्खु परिब्बजे॥</p>

<p rend="hangnum" n="983"><hi rend="paranum">९८३</hi><hi rend="dot">.</hi></p>

<p rend="gatha1"> ‘‘चत्तारो पञ्‍च आलोपे, अभुत्वा उदकं पिवे।</p>

<p rend="gathalast">अलं फासुविहाराय, पहितत्तस्स भिक्खुनो॥</p>

<p rend="hangnum" n="984"><hi rend="paranum">९८४</hi><hi rend="dot">.</hi></p>

<p rend="gatha1"> ‘‘कप्पियं तं चे छादेति, चीवरं इदमत्थिकं <note>इदमत्थितं (सी॰)</note>।</p>

<p rend="gathalast">अलं फासुविहाराय, पहितत्तस्स भिक्खुनो॥</p>

<p rend="hangnum" n="985"><hi rend="paranum">९८५</hi><hi rend="dot">.</hi></p>

<p rend="gatha1"> ‘‘पल्‍लङ्केन <pb ed="M" n="0.0344"/> निसिन्‍नस्स, जण्णुके नाभिवस्सति।</p>

<p rend="gathalast">अलं फासुविहाराय, पहितत्तस्स भिक्खुनो॥</p>

<p rend="hangnum" n="986"><hi rend="paranum">९८६</hi><hi rend="dot">.</hi></p>

<p rend="gatha1"> <note>सं॰ नि॰ ४.२५३; इतिवु॰ ५३</note> ‘‘यो सुखं दुक्खतो अद्द, दुक्खमद्दक्खि सल्‍लतो।</p>

<p rend="gathalast">उभयन्तरेन <pb ed="T" n="0.0402"/> <note>उभयमन्तरे (सी॰)</note> नाहोसि, केन लोकस्मि किं सिया॥</p>

<p rend="hangnum" n="987"><hi rend="paranum">९८७</hi><hi rend="dot">.</hi></p>

<p rend="gatha1"> ‘‘मा मे कदाचि पापिच्छो, कुसीतो हीनवीरियो।</p>

<p rend="gathalast">अप्पस्सुतो अनादरो, केन लोकस्मि किं सिया॥</p>

<p rend="hangnum" n="988"><hi rend="paranum">९८८</hi><hi rend="dot">.</hi></p>

<p rend="gatha1"> ‘‘बहुस्सुतो <pb ed="V" n="0.0276"/> च मेधावी, सीलेसु सुसमाहितो।</p>

<p rend="gathalast">चेतोसमथमनुयुत्तो, अपि मुद्धनि तिट्ठतु॥</p>

<p rend="hangnum" n="989"><hi rend="paranum">९८९</hi><hi rend="dot">.</hi></p>

<p rend="gatha1"> ‘‘यो पपञ्‍चमनुयुत्तो, पपञ्‍चाभिरतो मगो।</p>

<p rend="gathalast">विराधयी सो निब्बानं, योगक्खेमं अनुत्तरं॥</p>

<p rend="hangnum" n="990"><hi rend="paranum">९९०</hi><hi rend="dot">.</hi></p>

<p rend="gatha1"> ‘‘यो च पपञ्‍चं हित्वान, निप्पपञ्‍चपथे रतो।</p>

<p rend="gathalast">आराधयी सो निब्बानं, योगक्खेमं अनुत्तरं॥</p>

<p rend="hangnum" n="991"><hi rend="paranum">९९१</hi><hi rend="dot">.</hi></p>

<p rend="gatha1"> <note>ध॰ प॰ ९८</note> ‘‘गामे वा यदि वारञ्‍ञे, निन्‍ने वा यदि वा थले।</p>

<p rend="gathalast">यत्थ अरहन्तो विहरन्ति, तं भूमिरामणेय्यकं॥</p>

<p rend="hangnum" n="992"><hi rend="paranum">९९२</hi><hi rend="dot">.</hi></p>

<p rend="gatha1"> ‘‘रमणीयानि अरञ्‍ञानि, यत्थ न रमती जनो।</p>

<p rend="gathalast">वीतरागा रमिस्सन्ति, न ते कामगवेसिनो॥</p>

<p rend="hangnum" n="993"><hi rend="paranum">९९३</hi><hi rend="dot">.</hi></p>

<p rend="gatha1"> <note>ध॰ प॰ ७६</note> ‘‘निधीनंव पवत्तारं, यं पस्से वज्‍जदस्सिनं।</p>

<p rend="gatha2">निग्गय्हवादिं <pb ed="P" n="0.0090"/> मेधाविं, तादिसं पण्डितं भजे।</p>

<p rend="gathalast">तादिसं भजमानस्स, सेय्यो होति न पापियो॥</p>

<p rend="hangnum" n="994"><hi rend="paranum">९९४</hi><hi rend="dot">.</hi></p>

<p rend="gatha1"> <note>ध॰ प॰ ७७</note> ‘‘ओवदेय्यानुसासेय्य, असब्भा च निवारये।</p>

<p rend="gathalast">सतञ्हि सो पियो होति, असतं होति अप्पियो॥</p>

<p rend="hangnum" n="995"><hi rend="paranum">९९५</hi><hi rend="dot">.</hi></p>

<p rend="gatha1"> ‘‘अञ्‍ञस्स भगवा बुद्धो, धम्मं देसेसि चक्खुमा।</p>

<p rend="gatha2">धम्मे <pb ed="T" n="0.0403"/> देसियमानम्हि, सोतमोधेसिमत्थिको।</p>

<p rend="gathalast">तं मे अमोघं सवनं, विमुत्तोम्हि अनासवो॥</p>

<p rend="hangnum" n="996"><hi rend="paranum">९९६</hi><hi rend="dot">.</hi></p>

<p rend="gatha1"> ‘‘नेव पुब्बेनिवासाय, नपि दिब्बस्स चक्खुनो।</p>

<p rend="gatha2">चेतोपरियाय इद्धिया, चुतिया उपपत्तिया।</p>

<p rend="gathalast">सोतधातुविसुद्धिया, पणिधी मे न विज्‍जति <note>कथा॰ ३७८</note>॥</p>

<p rend="hangnum" n="997"><hi rend="paranum">९९७</hi><hi rend="dot">.</hi></p>

<p rend="gatha1"> ‘‘रुक्खमूलंव <pb ed="M" n="0.0345"/> निस्साय, मुण्डो सङ्घाटिपारुतो।</p>

<p rend="gathalast">पञ्‍ञाय उत्तमो थेरो, उपतिस्सोव <note>उपतिस्सो च (सी॰ क॰)</note> झायति॥</p>

<p rend="hangnum" n="998"><hi rend="paranum">९९८</hi><hi rend="dot">.</hi></p>

<p rend="gatha1"> ‘‘अवितक्‍कं समापन्‍नो, सम्मासम्बुद्धसावको।</p>

<p rend="gathalast">अरियेन तुण्हीभावेन, उपेतो होति तावदे॥</p>

<p rend="hangnum" n="999"><hi rend="paranum">९९९</hi><hi rend="dot">.</hi></p>

<p rend="gatha1"> <note>उदा॰ २४</note> ‘‘यथापि पब्बतो सेलो, अचलो सुप्पतिट्ठितो।</p>

<p rend="gathalast">एवं मोहक्खया भिक्खु, पब्बतोव न वेधति॥</p>

<p rend="hangnum" n="1000"><hi rend="paranum">१०००</hi><hi rend="dot">.</hi></p>

<p rend="gatha1"> ‘‘अनङ्गणस्स पोसस्स, निच्‍चं सुचिगवेसिनो।</p>

<p rend="gathalast">वालग्गमत्तं पापस्स, अब्भमत्तंव खायति॥</p>

<p rend="hangnum" n="1001"><hi rend="paranum">१००१</hi><hi rend="dot">.</hi></p>

<p rend="gatha1"> ‘‘नाभिनन्दामि <pb ed="V" n="0.0277"/> मरणं, नाभिनन्दामि जीवितं।</p>

<p rend="gathalast">निक्खिपिस्सं इमं कायं, सम्पजानो पतिस्सतो॥</p>

<p rend="hangnum" n="1002"><hi rend="paranum">१००२</hi><hi rend="dot">.</hi></p>

<p rend="gatha1"> ‘‘नाभिनन्दामि मरणं, नाभिनन्दामि जीवितं।</p>

<p rend="gathalast">कालञ्‍च पटिकङ्खामि, निब्बिसं भतको यथा॥</p>

<p rend="hangnum" n="1003"><hi rend="paranum">१००३</hi><hi rend="dot">.</hi></p>

<p rend="gatha1"> ‘‘उभयेन मिदं मरणमेव, नामरणं पच्छा वा पुरे वा।</p>

<p rend="gathalast">पटिपज्‍जथ मा विनस्सथ, खणो वो मा उपच्‍चगा॥</p>

<p rend="hangnum" n="1004"><hi rend="paranum">१००४</hi><hi rend="dot">.</hi></p>

<p rend="gatha1"> ‘‘नगरं यथा पच्‍चन्तं, गुत्तं सन्तरबाहिरं।</p>

<p rend="gatha2">एवं गोपेथ अत्तानं, खणो वो मा उपच्‍चगा।</p>

<p rend="gathalast">खणातीता <pb ed="T" n="0.0404"/> हि सोचन्ति, निरयम्हि समप्पिता॥</p>

<p rend="hangnum" n="1005"><hi rend="paranum">१००५</hi><hi rend="dot">.</hi></p>

<p rend="gatha1"> ‘‘उपसन्तो उपरतो, मन्तभाणी <note>मत्तभाणी (सी॰)</note> अनुद्धतो।</p>

<p rend="gathalast">धुनाति पापके धम्मे, दुमपत्तंव मालुतो॥</p>

<p rend="hangnum" n="1006"><hi rend="paranum">१००६</hi><hi rend="dot">.</hi></p>

<p rend="gatha1"> ‘‘उपसन्तो उपरतो, मन्तभाणी अनुद्धतो।</p>

<p rend="gathalast">अप्पासि <note>अब्बहि (स्या॰), अभासि (?)</note> पापके धम्मे, दुमपत्तंव मालुतो॥</p>

<p rend="hangnum" n="1007"><hi rend="paranum">१००७</hi><hi rend="dot">.</hi></p>

<p rend="gatha1"> ‘‘उपसन्तो <pb ed="P" n="0.0091"/> अनायासो, विप्पसन्‍नो अनाविलो।</p>

<p rend="gathalast">कल्याणसीलो मेधावी, दुक्खस्सन्तकरो सिया॥</p>

<p rend="hangnum" n="1008"><hi rend="paranum">१००८</hi><hi rend="dot">.</hi></p>

<p rend="gatha1"> ‘‘न विस्ससे एकतियेसु एवं, अगारिसु पब्बजितेसु चापि।</p>

<p rend="gathalast">साधूपि हुत्वा न असाधु होन्ति, असाधु हुत्वा पुन साधु होन्ति॥</p>

<p rend="hangnum" n="1009"><hi rend="paranum">१००९</hi><hi rend="dot">.</hi></p>

<p rend="gatha1"> ‘‘कामच्छन्दो <pb ed="M" n="0.0346"/> च ब्यापादो, थिनमिद्धञ्‍च भिक्खुनो।</p>

<p rend="gathalast">उद्धच्‍चं विचिकिच्छा च, पञ्‍चेते चित्तकेलिसा॥</p>

<p rend="hangnum" n="1010"><hi rend="paranum">१०१०</hi><hi rend="dot">.</hi></p>

<p rend="gatha1"> ‘‘यस्स सक्‍करियमानस्स, असक्‍कारेन चूभयं।</p>

<p rend="gathalast">समाधि न विकम्पति, अप्पमादविहारिनो॥</p>

<p rend="hangnum" n="1011"><hi rend="paranum">१०११</hi><hi rend="dot">.</hi></p>

<p rend="gatha1"> ‘‘तं झायिनं साततिकं, सुखुमदिट्ठिविपस्सकं।</p>

<p rend="gathalast">उपादानक्खयारामं, आहु सप्पुरिसो इति॥</p>

<p rend="hangnum" n="1012"><hi rend="paranum">१०१२</hi><hi rend="dot">.</hi></p>

<p rend="gatha1"> ‘‘महासमुद्दो पथवी, पब्बतो अनिलोपि च।</p>

<p rend="gathalast">उपमाय न युज्‍जन्ति, सत्थु वरविमुत्तिया॥</p>

<p rend="hangnum" n="1013"><hi rend="paranum">१०१३</hi><hi rend="dot">.</hi></p>

<p rend="gatha1"> ‘‘चक्‍कानुवत्तको <pb ed="T" n="0.0405"/> थेरो, महाञाणी समाहितो।</p>

<p rend="gathalast">पथवापग्गिसमानो, न रज्‍जति न दुस्सति॥</p>

<p rend="hangnum" n="1014"><hi rend="paranum">१०१४</hi><hi rend="dot">.</hi></p>

<p rend="gatha1"> ‘‘पञ्‍ञापारमितं पत्तो, महाबुद्धि महामति।</p>

<p rend="gathalast">अजळो जळसमानो, सदा चरति निब्बुतो॥</p>

<p rend="hangnum" n="1015"><hi rend="paranum">१०१५</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था…पे॰… भवनेत्ति समूहता॥</p>

<p rend="hangnum" n="1016"><hi rend="paranum">१०१६</hi><hi rend="dot">.</hi></p>

<p rend="gatha1"> ‘‘सम्पादेथप्पमादेन<pb ed="V" n="0.0278"/>, एसा मे अनुसासनी।</p>

<p rend="gathalast">हन्दाहं परिनिब्बिस्सं, विप्पमुत्तोम्हि सब्बधी’’ति॥</p>

<p rend="centre">… सारिपुत्तो थेरो…।</p>

<p rend="subhead">३. आनन्दत्थेरगाथा</p>

<p rend="hangnum" n="1017"><hi rend="paranum">१०१७</hi><hi rend="dot">.</hi></p>

<p rend="gatha1"> ‘‘पिसुणेन च कोधनेन च, मच्छरिना च विभूतनन्दिना।</p>

<p rend="gathalast">सखितं न करेय्य पण्डितो, पापो कापुरिसेन सङ्गमो॥</p>

<p rend="hangnum" n="1018"><hi rend="paranum">१०१८</hi><hi rend="dot">.</hi></p>

<p rend="gatha1"> ‘‘सद्धेन च पेसलेन च, पञ्‍ञवता बहुस्सुतेन च।</p>

<p rend="gathalast">सखितं करेय्य पण्डितो, भद्दो सप्पुरिसेन सङ्गमो॥</p>

<p rend="hangnum" n="1019"><hi rend="paranum">१०१९</hi><hi rend="dot">.</hi></p>

<p rend="gatha1"> ‘‘पस्स चित्तकतं बिम्बं…पे॰… यस्स नत्थि धुवं ठिति॥</p>

<p rend="hangnum" n="1020"><hi rend="paranum">१०२०</hi><hi rend="dot">.</hi></p>

<p rend="gatha1"> ‘‘पस्स चित्तकतं बिम्बं…पे॰… वत्थेहि सोभति॥</p>

<p rend="hangnum" n="1021"><hi rend="paranum">१०२१</hi><hi rend="dot">.</hi></p>

<p rend="gatha1"> ‘‘अलत्तककता <pb ed="M" n="0.0347"/> …पे॰… नो च पारगवेसिनो॥</p>

<p rend="hangnum" n="1022"><hi rend="paranum">१०२२</hi><hi rend="dot">.</hi></p>

<p rend="gatha1"> ‘‘अट्ठपदकता…पे॰… नो च पारगवेसिनो॥</p>

<p rend="hangnum" n="1023"><hi rend="paranum">१०२३</hi><hi rend="dot">.</hi></p>

<p rend="gatha1"> ‘‘अञ्‍जनीव नवा…पे॰… नो च पारगवेसिनो॥</p>

<p rend="hangnum" n="1024"><hi rend="paranum">१०२४</hi><hi rend="dot">.</hi></p>

<p rend="gatha1"> ‘‘बहुस्सुतो चित्तकथी, बुद्धस्स परिचारको।</p>

<p rend="gathalast">पन्‍नभारो विसञ्‍ञुत्तो, सेय्यं कप्पेति गोतमो॥</p>

<p rend="hangnum" n="1025"><hi rend="paranum">१०२५</hi><hi rend="dot">.</hi></p>

<p rend="gatha1"> ‘‘खीणासवो विसञ्‍ञुत्तो, सङ्गातीतो सुनिब्बुतो।</p>

<p rend="gathalast">धारेति अन्तिमं देहं, जातिमरणपारगू॥</p>

<p rend="hangnum" n="1026"><hi rend="paranum">१०२६</hi><hi rend="dot">.</hi></p>

<p rend="gatha1"> ‘‘यस्मिं <pb ed="P" n="0.0092"/> पतिट्ठिता धम्मा, बुद्धस्सादिच्‍चबन्धुनो।</p>

<p rend="gathalast">निब्बानगमने मग्गे, सोयं तिट्ठति गोतमो॥</p>

<p rend="hangnum" n="1027"><hi rend="paranum">१०२७</hi><hi rend="dot">.</hi></p>

<p rend="gatha1"> ‘‘द्वासीति <pb ed="T" n="0.0406"/> बुद्धतो गण्हिं, द्वे सहस्सानि भिक्खुतो।</p>

<p rend="gathalast">चतुरासीतिसहस्सानि, ये मे धम्मा पवत्तिनो॥</p>

<p rend="hangnum" n="1028"><hi rend="paranum">१०२८</hi><hi rend="dot">.</hi></p>

<p rend="gatha1"> ‘‘अप्पस्सुतायं पुरिसो, बलिबद्दोव जीरति।</p>

<p rend="gathalast">मंसानि तस्स वड्ढन्ति, पञ्‍ञा तस्स न वड्ढति॥</p>

<p rend="hangnum" n="1029"><hi rend="paranum">१०२९</hi><hi rend="dot">.</hi></p>

<p rend="gatha1"> ‘‘बहुस्सुतो अप्पस्सुतं, यो सुतेनातिमञ्‍ञति।</p>

<p rend="gathalast">अन्धो पदीपधारोव, तथेव पटिभाति मं॥</p>

<p rend="hangnum" n="1030"><hi rend="paranum">१०३०</hi><hi rend="dot">.</hi></p>

<p rend="gatha1"> ‘‘बहुस्सुतं उपासेय्य, सुतञ्‍च न विनासये।</p>

<p rend="gathalast">तं मूलं ब्रह्मचरियस्स, तस्मा धम्मधरो सिया॥</p>

<p rend="hangnum" n="1031"><hi rend="paranum">१०३१</hi><hi rend="dot">.</hi></p>

<p rend="gatha1"> ‘‘पुब्बापरञ्‍ञू अत्थञ्‍ञू, निरुत्तिपदकोविदो।</p>

<p rend="gathalast">सुग्गहीतञ्‍च गण्हाति, अत्थञ्‍चोपपरिक्खति॥</p>

<p rend="hangnum" n="1032"><hi rend="paranum">१०३२</hi><hi rend="dot">.</hi></p>

<p rend="gatha1"> ‘‘खन्त्या <pb ed="V" n="0.0279"/> छन्दिकतो <note>खन्तिया छन्दितो (?)</note> होति, उस्सहित्वा तुलेति तं।</p>

<p rend="gathalast">समये सो पदहति, अज्झत्तं सुसमाहितो॥</p>

<p rend="hangnum" n="1033"><hi rend="paranum">१०३३</hi><hi rend="dot">.</hi></p>

<p rend="gatha1"> ‘‘बहुस्सुतं धम्मधरं, सप्पञ्‍ञं बुद्धसावकं।</p>

<p rend="gathalast">धम्मविञ्‍ञाणमाकङ्खं, तं भजेथ तथाविधं॥</p>

<p rend="hangnum" n="1034"><hi rend="paranum">१०३४</hi><hi rend="dot">.</hi></p>

<p rend="gatha1"> ‘‘बहुस्सुतो धम्मधरो, कोसारक्खो महेसिनो।</p>

<p rend="gathalast">चक्खु सब्बस्स लोकस्स, पूजनीयो बहुस्सुतो॥</p>

<p rend="hangnum" n="1035"><hi rend="paranum">१०३५</hi><hi rend="dot">.</hi></p>

<p rend="gatha1"> ‘‘धम्मारामो धम्मरतो, धम्मं अनुविचिन्तयं।</p>

<p rend="gathalast">धम्मं अनुस्सरं भिक्खु, सद्धम्मा न परिहायति॥</p>

<p rend="hangnum" n="1036"><hi rend="paranum">१०३६</hi><hi rend="dot">.</hi></p>

<p rend="gatha1"> ‘‘कायमच्छेरगरुनो <pb ed="M" n="0.0348"/> <note>गरुको (सी॰)</note>, हिय्यमाने <note>हिय्यमानो (सी॰)</note> अनुट्ठहे।</p>

<p rend="gathalast">सरीरसुखगिद्धस्स, कुतो समणफासुता॥</p>

<p rend="hangnum" n="1037"><hi rend="paranum">१०३७</hi><hi rend="dot">.</hi></p>

<p rend="gatha1"> ‘‘न <pb ed="T" n="0.0407"/> पक्खन्ति दिसा सब्बा, धम्मा न पटिभन्ति मं।</p>

<p rend="gathalast">गते कल्याणमित्तम्हि, अन्धकारंव खायति॥</p>

<p rend="hangnum" n="1038"><hi rend="paranum">१०३८</hi><hi rend="dot">.</hi></p>

<p rend="gatha1"> ‘‘अब्भतीतसहायस्स, अतीतगतसत्थुनो।</p>

<p rend="gathalast">नत्थि एतादिसं मित्तं, यथा कायगता सति॥</p>

<p rend="hangnum" n="1039"><hi rend="paranum">१०३९</hi><hi rend="dot">.</hi></p>

<p rend="gatha1"> ‘‘ये पुराणा अतीता ते, नवेहि न समेति मे।</p>

<p rend="gathalast">स्वज्‍ज एकोव झायामि, वस्सुपेतोव पक्खिमा॥</p>

<p rend="hangnum" n="1040"><hi rend="paranum">१०४०</hi><hi rend="dot">.</hi></p>

<p rend="gatha1"> ‘‘दस्सनाय अभिक्‍कन्ते, नानावेरज्‍जके बहू।</p>

<p rend="gathalast">मा वारयित्थ सोतारो, पस्सन्तु समयो ममं॥</p>

<p rend="hangnum" n="1041"><hi rend="paranum">१०४१</hi><hi rend="dot">.</hi></p>

<p rend="gatha1"> ‘‘दस्सनाय <pb ed="P" n="0.0093"/> अभिक्‍कन्ते, नानावेरज्‍जके पुथु।</p>

<p rend="gathalast">करोति सत्था ओकासं, न निवारेति चक्खुमा॥</p>

<p rend="hangnum" n="1042"><hi rend="paranum">१०४२</hi><hi rend="dot">.</hi></p>

<p rend="gatha1"> ‘‘पण्णवीसतिवस्सानि, सेखभूतस्स मे सतो।</p>

<p rend="gathalast">न कामसञ्‍ञा उप्पज्‍जि, पस्स धम्मसुधम्मतं॥</p>

<p rend="hangnum" n="1043"><hi rend="paranum">१०४३</hi><hi rend="dot">.</hi></p>

<p rend="gatha1"> ‘‘पण्णवीसतिवस्सानि, सेखभूतस्स मे सतो।</p>

<p rend="gathalast">न दोससञ्‍ञा उप्पज्‍जि, पस्स धम्मसुधम्मतं॥</p>

<p rend="hangnum" n="1044"><hi rend="paranum">१०४४</hi><hi rend="dot">.</hi></p>

<p rend="gatha1"> ‘‘पण्णवीसतिवस्सानि, भगवन्तं उपट्ठहिं।</p>

<p rend="gathalast">मेत्तेन कायकम्मेन, छायाव अनपायिनी <note>अनुपायिनी (स्या॰ क॰)</note>॥</p>

<p rend="hangnum" n="1045"><hi rend="paranum">१०४५</hi><hi rend="dot">.</hi></p>

<p rend="gatha1"> ‘‘पण्णवीसतिवस्सानि, भगवन्तं उपट्ठहिं।</p>

<p rend="gathalast">मेत्तेन वचीकम्मेन, छायाव अनपायिनी॥</p>

<p rend="hangnum" n="1046"><hi rend="paranum">१०४६</hi><hi rend="dot">.</hi></p>

<p rend="gatha1"> ‘‘पण्णवीसतिवस्सानि, भगवन्तं उपट्ठहिं।</p>

<p rend="gathalast">मेत्तेन मनोकम्मेन, छायाव अनपायिनी॥</p>

<p rend="hangnum" n="1047"><hi rend="paranum">१०४७</hi><hi rend="dot">.</hi></p>

<p rend="gatha1"> ‘‘बुद्धस्स <pb ed="T" n="0.0408"/><pb ed="V" n="0.0280"/> चङ्कमन्तस्स, पिट्ठितो अनुचङ्कमिं।</p>

<p rend="gathalast">धम्मे देसियमानम्हि, ञाणं मे उदपज्‍जथ॥</p>

<p rend="hangnum" n="1048"><hi rend="paranum">१०४८</hi><hi rend="dot">.</hi></p>

<p rend="gatha1"> ‘‘अहं सकरणीयोम्हि, सेखो अप्पत्तमानसो।</p>

<p rend="gathalast">सत्थु च परिनिब्बानं, यो अम्हं अनुकम्पको॥</p>

<p rend="hangnum" n="1049"><hi rend="paranum">१०४९</hi><hi rend="dot">.</hi></p>

<p rend="gatha1"> ‘‘तदासि <pb ed="M" n="0.0349"/> यं भिंसनकं, तदासि लोमहंसनं।</p>

<p rend="gathalast">सब्बाकारवरूपेते, सम्बुद्धे परिनिब्बुते॥</p>

<p rend="hangnum" n="1050"><hi rend="paranum">१०५०</hi><hi rend="dot">.</hi></p>

<p rend="gatha1"> ‘‘बहुस्सुतो धम्मधरो, कोसारक्खो महेसिनो।</p>

<p rend="gathalast">चक्खु सब्बस्स लोकस्स, आनन्दो परिनिब्बुतो॥</p>

<p rend="hangnum" n="1051"><hi rend="paranum">१०५१</hi><hi rend="dot">.</hi></p>

<p rend="gatha1"> ‘‘बहुस्सुतो धम्मधरो, कोसारक्खो महेसिनो।</p>

<p rend="gathalast">चक्खु सब्बस्स लोकस्स, अन्धकारे तमोनुदो॥</p>

<p rend="hangnum" n="1052"><hi rend="paranum">१०५२</hi><hi rend="dot">.</hi></p>

<p rend="gatha1"> ‘‘गतिमन्तो सतिमन्तो, धितिमन्तो च यो इसि।</p>

<p rend="gathalast">सद्धम्मधारको थेरो, आनन्दो रतनाकरो॥</p>

<p rend="hangnum" n="1053"><hi rend="paranum">१०५३</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, नत्थि दानि पुनब्भवो’’ति॥</p>

<p rend="centre">… आनन्दो थेरो…।</p>

<trailer rend="centre">तिंसनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">फुस्सोपतिस्सो आनन्दो, तयोतिमे पकित्तिता।</p>

<p rend="gathalast">गाथायो तत्थ सङ्खाता, सतं पञ्‍च च उत्तरीति।</p>

<div id="kn8_18" n="kn8_18" type="nipata">
<head rend="chapter">१८. चत्तालीसनिपातो</head>

<p rend="subhead">१. महाकस्सपत्थेरगाथा</p>

<p rend="hangnum" n="1054"><hi rend="paranum">१०५४</hi><hi rend="dot">.</hi></p>

<p rend="gatha1"> ‘‘न <pb ed="T" n="0.0409"/><pb ed="M" n="0.0350"/><pb ed="V" n="0.0281"/><pb ed="P" n="0.0094"/> गणेन पुरक्खतो चरे, विमनो होति समाधि दुल्‍लभो।</p>

<p rend="gathalast">नानाजनसङ्गहो दुखो, इति दिस्वान गणं न रोचये॥</p>

<p rend="hangnum" n="1055"><hi rend="paranum">१०५५</hi><hi rend="dot">.</hi></p>

<p rend="gatha1"> ‘‘न कुलानि उपब्बजे मुनि, विमनो होति समाधि दुल्‍लभो।</p>

<p rend="gathalast">सो उस्सुक्‍को रसानुगिद्धो, अत्थं रिञ्‍चति यो सुखावहो॥</p>

<p rend="hangnum" n="1056"><hi rend="paranum">१०५६</hi><hi rend="dot">.</hi></p>

<p rend="gatha1"> ‘‘पङ्कोति हि नं अवेदयुं, यायं वन्दनपूजना कुलेसु।</p>

<p rend="gathalast">सुखुमं सल्‍ल दुरुब्बहं, सक्‍कारो कापुरिसेन दुज्‍जहो॥</p>

<p rend="hangnum" n="1057"><hi rend="paranum">१०५७</hi><hi rend="dot">.</hi></p>

<p rend="gatha1"> ‘‘सेनासनम्हा ओरुय्ह, नगरं पिण्डाय पाविसिं।</p>

<p rend="gathalast">भुञ्‍जन्तं पुरिसं कुट्ठिं, सक्‍कच्‍चं तं उपट्ठहिं॥</p>

<p rend="hangnum" n="1058"><hi rend="paranum">१०५८</hi><hi rend="dot">.</hi></p>

<p rend="gatha1"> ‘‘सो मे <note>तं (सी॰ क॰)</note> पक्‍केन हत्थेन, आलोपं उपनामयि।</p>

<p rend="gathalast">आलोपं पक्खिपन्तस्स, अङ्गुलि चेत्थ <note>पेत्थ (सी॰ क॰)</note> छिज्‍जथ॥</p>

<p rend="hangnum" n="1059"><hi rend="paranum">१०५९</hi><hi rend="dot">.</hi></p>

<p rend="gatha1"> ‘‘कुट्टमूलञ्‍च <note>कुड्डमूलञ्‍च (सी॰ स्या॰)</note> निस्साय, आलोपं तं अभुञ्‍जिसं।</p>

<p rend="gathalast">भुञ्‍जमाने वा भुत्ते वा, जेगुच्छं मे न विज्‍जति॥</p>

<p rend="hangnum" n="1060"><hi rend="paranum">१०६०</hi><hi rend="dot">.</hi></p>

<p rend="gatha1"> ‘‘उत्तिट्ठपिण्डो आहारो, पूतिमुत्तञ्‍च ओसधं।</p>

<p rend="gatha2">सेनासनं रुक्खमूलं, पंसुकूलञ्‍च चीवरं।</p>

<p rend="gathalast">यस्सेते अभिसम्भुत्वा <note>अभिभुञ्‍जति (?)</note>, स वे चातुद्दिसो नरो॥</p>

<p rend="hangnum" n="1061"><hi rend="paranum">१०६१</hi><hi rend="dot">.</hi></p>

<p rend="gatha1"> ‘‘यत्थ एके विहञ्‍ञन्ति, आरुहन्ता सिलुच्‍चयं।</p>

<p rend="gatha2">तस्स बुद्धस्स दायादो, सम्पजानो पतिस्सतो।</p>

<p rend="gathalast">इद्धिबलेनुपत्थद्धो<pb ed="T" n="0.0410"/>, कस्सपो अभिरूहति॥</p>

<p rend="hangnum" n="1062"><hi rend="paranum">१०६२</hi><hi rend="dot">.</hi></p>

<p rend="gatha1"> ‘‘पिण्डपातपटिक्‍कन्तो<pb ed="M" n="0.0351"/>, सेलमारुय्ह कस्सपो।</p>

<p rend="gathalast">झायति अनुपादानो, पहीनभयभेरवो॥</p>

<p rend="hangnum" n="1063"><hi rend="paranum">१०६३</hi><hi rend="dot">.</hi></p>

<p rend="gatha1"> ‘‘पिण्डपातपटिक्‍कन्तो, सेलमारुय्ह कस्सपो।</p>

<p rend="gathalast">झायति अनुपादानो, डय्हमानेसु निब्बुतो॥</p>

<p rend="hangnum" n="1064"><hi rend="paranum">१०६४</hi><hi rend="dot">.</hi></p>

<p rend="gatha1"> ‘‘पिण्डपातपटिक्‍कन्तो, सेलमारुय्ह कस्सपो।</p>

<p rend="gathalast">झायति अनुपादानो, कतकिच्‍चो अनासवो॥</p>

<p rend="hangnum" n="1065"><hi rend="paranum">१०६५</hi><hi rend="dot">.</hi></p>

<p rend="gatha1"> ‘‘करेरिमालावितता<pb ed="V" n="0.0282"/><pb ed="P" n="0.0095"/>, भूमिभागा मनोरमा।</p>

<p rend="gathalast">कुञ्‍जराभिरुदा रम्मा, ते सेला रमयन्ति मं॥</p>

<p rend="hangnum" n="1066"><hi rend="paranum">१०६६</hi><hi rend="dot">.</hi></p>

<p rend="gatha1"> ‘‘नीलब्भवण्णा रुचिरा, वारिसीता सुचिन्धरा।</p>

<p rend="gathalast">इन्दगोपकसञ्छन्‍ना, ते सेला रमयन्ति मं॥</p>

<p rend="hangnum" n="1067"><hi rend="paranum">१०६७</hi><hi rend="dot">.</hi></p>

<p rend="gatha1"> ‘‘नीलब्भकूटसदिसा, कूटागारवरूपमा।</p>

<p rend="gathalast">वारणाभिरुदा रम्मा, ते सेला रमयन्ति मं॥</p>

<p rend="hangnum" n="1068"><hi rend="paranum">१०६८</hi><hi rend="dot">.</hi></p>

<p rend="gatha1"> ‘‘अभिवुट्ठा रम्मतला, नगा इसिभि सेविता।</p>

<p rend="gathalast">अब्भुन्‍नदिता सिखीहि, ते सेला रमयन्ति मं॥</p>

<p rend="hangnum" n="1069"><hi rend="paranum">१०६९</hi><hi rend="dot">.</hi></p>

<p rend="gatha1"> ‘‘अलं झायितुकामस्स, पहितत्तस्स मे सतो।</p>

<p rend="gathalast">अलं मे अत्थकामस्स <note>अत्तकामस्स (?)</note>, पहितत्तस्स भिक्खुनो॥</p>

<p rend="hangnum" n="1070"><hi rend="paranum">१०७०</hi><hi rend="dot">.</hi></p>

<p rend="gatha1"> ‘‘अलं मे फासुकामस्स, पहितत्तस्स भिक्खुनो।</p>

<p rend="gathalast">अलं मे योगकामस्स, पहितत्तस्स तादिनो॥</p>

<p rend="hangnum" n="1071"><hi rend="paranum">१०७१</hi><hi rend="dot">.</hi></p>

<p rend="gatha1"> ‘‘उमापुप्फेन समाना, गगनावब्भछादिता।</p>

<p rend="gathalast">नानादिजगणाकिण्णा<pb ed="T" n="0.0411"/>, ते सेला रमयन्ति मं॥</p>

<p rend="hangnum" n="1072"><hi rend="paranum">१०७२</hi><hi rend="dot">.</hi></p>

<p rend="gatha1"> ‘‘अनाकिण्णा गहट्ठेहि, मिगसङ्घनिसेविता।</p>

<p rend="gathalast">नानादिजगणाकिण्णा, ते सेला रमयन्ति मं॥</p>

<p rend="hangnum" n="1073"><hi rend="paranum">१०७३</hi><hi rend="dot">.</hi></p>

<p rend="gatha1"> ‘‘अच्छोदिका पुथुसिला, गोनङ्गुलमिगायुता।</p>

<p rend="gathalast">अम्बुसेवालसञ्छन्‍ना, ते सेला रमयन्ति मं॥</p>

<p rend="hangnum" n="1074"><hi rend="paranum">१०७४</hi><hi rend="dot">.</hi></p>

<p rend="gatha1"> ‘‘न पञ्‍चङ्गिकेन तुरियेन, रति मे होति तादिसी।</p>

<p rend="gathalast">यथा एकग्गचित्तस्स, सम्मा धम्मं विपस्सतो॥</p>

<p rend="hangnum" n="1075"><hi rend="paranum">१०७५</hi><hi rend="dot">.</hi></p>

<p rend="gatha1"> ‘‘कम्मं <pb ed="M" n="0.0352"/> बहुकं न कारये, परिवज्‍जेय्य जनं न उय्यमे।</p>

<p rend="gathalast">उस्सुक्‍को सो रसानुगिद्धो, अत्थं रिञ्‍चति यो सुखावहो॥</p>

<p rend="hangnum" n="1076"><hi rend="paranum">१०७६</hi><hi rend="dot">.</hi></p>

<p rend="gatha1"> ‘‘कम्मं बहुकं न कारये, परिवज्‍जेय्य अनत्तनेय्यमेतं।</p>

<p rend="gathalast">किच्छति कायो किलमति, दुक्खितो सो समथं न विन्दति॥</p>

<p rend="hangnum" n="1077"><hi rend="paranum">१०७७</hi><hi rend="dot">.</hi></p>

<p rend="gatha1"> ‘‘ओट्ठप्पहतमत्तेन, अत्तानम्पि न पस्सति।</p>

<p rend="gathalast">पत्थद्धगीवो चरति, अहं सेय्योति मञ्‍ञति॥</p>

<p rend="hangnum" n="1078"><hi rend="paranum">१०७८</hi><hi rend="dot">.</hi></p>

<p rend="gatha1"> ‘‘असेय्यो सेय्यसमानं, बालो मञ्‍ञति अत्तानं।</p>

<p rend="gathalast">न तं विञ्‍ञू पसंसन्ति, पत्थद्धमानसं नरं॥</p>

<p rend="hangnum" n="1079"><hi rend="paranum">१०७९</hi><hi rend="dot">.</hi></p>

<p rend="gatha1"> ‘‘यो <pb ed="V" n="0.0283"/> च सेय्योहमस्मीति, नाहं सेय्योति वा पन।</p>

<p rend="gathalast">हीनो तंसदिसो <note>तीनोहं सदिसो (स्या॰)</note> वाति, विधासु न विकम्पति॥</p>

<p rend="hangnum" n="1080"><hi rend="paranum">१०८०</hi><hi rend="dot">.</hi></p>

<p rend="gatha1"> ‘‘पञ्‍ञवन्तं <pb ed="P" n="0.0096"/> तथा तादिं, सीलेसु सुसमाहितं।</p>

<p rend="gathalast">चेतोसमथमनुत्तं, तञ्‍चे विञ्‍ञू पसंसरे॥</p>

<p rend="hangnum" n="1081"><hi rend="paranum">१०८१</hi><hi rend="dot">.</hi></p>

<p rend="gatha1"> ‘‘यस्स <pb ed="T" n="0.0412"/> सब्रह्मचारीसु, गारवो नूपलब्भति।</p>

<p rend="gathalast">आरका होति सद्धम्मा, नभतो पुथवी यथा॥</p>

<p rend="hangnum" n="1082"><hi rend="paranum">१०८२</hi><hi rend="dot">.</hi></p>

<p rend="gatha1"> ‘‘येसञ्‍च हिरि ओत्तप्पं, सदा सम्मा उपट्ठितं।</p>

<p rend="gathalast">विरूळ्हब्रह्मचरिया ते, तेसं खीणा पुनब्भवा॥</p>

<p rend="hangnum" n="1083"><hi rend="paranum">१०८३</hi><hi rend="dot">.</hi></p>

<p rend="gatha1"> ‘‘उद्धतो चपलो भिक्खु, पंसुकूलेन पारुतो।</p>

<p rend="gathalast">कपीव सीहचम्मेन, न सो तेनुपसोभति॥</p>

<p rend="hangnum" n="1084"><hi rend="paranum">१०८४</hi><hi rend="dot">.</hi></p>

<p rend="gatha1"> ‘‘अनुद्धतो अचपलो, निपको संवुतिन्द्रियो।</p>

<p rend="gathalast">सोभति पंसुकूलेन, सीहोव गिरिगब्भरे॥</p>

<p rend="hangnum" n="1085"><hi rend="paranum">१०८५</hi><hi rend="dot">.</hi></p>

<p rend="gatha1"> ‘‘एते सम्बहुला देवा, इद्धिमन्तो यसस्सिनो।</p>

<p rend="gathalast">दसदेवसहस्सानि, सब्बे ते ब्रह्मकायिका॥</p>

<p rend="hangnum" n="1086"><hi rend="paranum">१०८६</hi><hi rend="dot">.</hi></p>

<p rend="gatha1"> ‘‘धम्मसेनापतिं वीरं, महाझायिं समाहितं।</p>

<p rend="gathalast">सारिपुत्तं नमस्सन्ता, तिट्ठन्ति पञ्‍जलीकता॥</p>

<p rend="hangnum" n="1087"><hi rend="paranum">१०८७</hi><hi rend="dot">.</hi></p>

<p rend="gatha1"> ‘‘‘नमो <pb ed="M" n="0.0353"/> ते पुरिसाजञ्‍ञ, नमो ते पुरिसुत्तम।</p>

<p rend="gathalast">यस्स ते नाभिजानाम, यम्पि निस्साय झायति <note>झायसि (क॰ अट्ठ॰)</note>॥</p>

<p rend="hangnum" n="1088"><hi rend="paranum">१०८८</hi><hi rend="dot">.</hi></p>

<p rend="gatha1"> ‘‘‘अच्छेरं वत बुद्धानं, गम्भीरो गोचरो सको।</p>

<p rend="gathalast">ये मयं नाभिजानाम, वालवेधिसमागता’॥</p>

<p rend="hangnum" n="1089"><hi rend="paranum">१०८९</hi><hi rend="dot">.</hi></p>

<p rend="gatha1"> ‘‘तं तथा देवकायेहि, पूजितं पूजनारहं।</p>

<p rend="gathalast">सारिपुत्तं तदा दिस्वा, कप्पिनस्स सितं अहु॥</p>

<p rend="hangnum" n="1090"><hi rend="paranum">१०९०</hi><hi rend="dot">.</hi></p>

<p rend="gatha1"> ‘‘यावता बुद्धखेत्तम्हि, ठपयित्वा महामुनिं।</p>

<p rend="gathalast">धुतगुणे विसिट्ठोहं, सदिसो मे न विज्‍जति॥</p>

<p rend="hangnum" n="1091"><hi rend="paranum">१०९१</hi><hi rend="dot">.</hi></p>

<p rend="gatha1"> ‘‘परिचिण्णो <pb ed="T" n="0.0413"/> मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, नत्थि दानि पुनब्भवो॥</p>

<p rend="hangnum" n="1092"><hi rend="paranum">१०९२</hi><hi rend="dot">.</hi></p>

<p rend="gatha1"> ‘‘न <pb ed="V" n="0.0284"/> चीवरे न सयने, भोजने नुपलिम्पति।</p>

<p rend="gatha2">गोतमो अनप्पमेय्यो, मुळालपुप्फं विमलंव।</p>

<p rend="gathalast">अम्बुना नेक्खम्मनिन्‍नो, तिभवाभिनिस्सटो॥</p>

<p rend="hangnum" n="1093"><hi rend="paranum">१०९३</hi><hi rend="dot">.</hi></p>

<p rend="gatha1"> ‘‘सतिपट्ठानगीवो सो, सद्धाहत्थो महामुनि।</p>

<p rend="gathalast">पञ्‍ञासीसो महाञाणी, सदा चरति निब्बुतो’’ति॥</p>

<p rend="centre">… महाकस्सपो थेरो…।</p>

<trailer rend="centre">चत्तालीसनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">चत्तालीसनिपातम्हि, महाकस्सपसव्हयो।</p>

<p rend="gathalast">एकोव थेरो गाथायो, चत्तासील दुवेपि चाति॥</p>

<div id="kn8_19" n="kn8_19" type="nipata">
<head rend="chapter">१९. पञ्‍ञासनिपातो</head>

<p rend="subhead">१. तालपुटत्थेरगाथा</p>

<p rend="hangnum" n="1094"><hi rend="paranum">१०९४</hi><hi rend="dot">.</hi></p>

<p rend="gatha1"> ‘‘कदा <pb ed="M" n="0.0354"/><pb ed="V" n="0.0285"/><pb ed="P" n="0.0097"/> नुहं पब्बतकन्दरासु, एकाकियो अद्दुतियो विहस्सं।</p>

<p rend="gathalast">अनिच्‍चतो सब्बभवं विपस्सं, तं मे इदं तं नु कदा भविस्सति॥</p>

<p rend="hangnum" n="1095"><hi rend="paranum">१०९५</hi><hi rend="dot">.</hi></p>

<p rend="gatha1"> ‘‘कदा नुहं भिन्‍नपटन्धरो मुनि, कासाववत्थो <pb ed="T" n="0.0414"/> अममो निरासो।</p>

<p rend="gathalast">रागञ्‍च दोसञ्‍च तथेव मोहं, हन्त्वा सुखी पवनगतो विहस्सं॥</p>

<p rend="hangnum" n="1096"><hi rend="paranum">१०९६</hi><hi rend="dot">.</hi></p>

<p rend="gatha1"> ‘‘कदा अनिच्‍चं वधरोगनीळं, कायं इमं मच्‍चुजरायुपद्दुतं।</p>

<p rend="gathalast">विपस्समानो वीतभयो विहस्सं, एको वने तं नु कदा भविस्सति॥</p>

<p rend="hangnum" n="1097"><hi rend="paranum">१०९७</hi><hi rend="dot">.</hi></p>

<p rend="gatha1"> ‘‘कदा नुहं भयजननिं दुखावहं, तण्हालतं बहुविधानुवत्तनिं।</p>

<p rend="gathalast">पञ्‍ञामयं तिखिणमसिं गहेत्वा, छेत्वा वसे तम्पि कदा भविस्सति॥</p>

<p rend="hangnum" n="1098"><hi rend="paranum">१०९८</hi><hi rend="dot">.</hi></p>

<p rend="gatha1"> ‘‘कदा नु पञ्‍ञामयमुग्गतेजं, सत्थं इसीनं सहसादियित्वा।</p>

<p rend="gathalast">मारं ससेनं सहसा भञ्‍जिस्सं, सीहासने तं नु कदा भविस्सति॥</p>

<p rend="hangnum" n="1099"><hi rend="paranum">१०९९</hi><hi rend="dot">.</hi></p>

<p rend="gatha1"> ‘‘कदा नुहं सब्भि समागमेसु, दिट्ठो भवे धम्मगरूहि तादिभि।</p>

<p rend="gathalast">याथावदस्सीहि जितिन्द्रियेहि, पधानियो <pb ed="T" n="0.0415"/> तं नु कदा भविस्सति॥</p>

<p rend="hangnum" n="1100"><hi rend="paranum">११००</hi><hi rend="dot">.</hi></p>

<p rend="gatha1"> ‘‘कदा नु मं तन्दि खुदा पिपासा, वातातपा कीटसरीसपा वा।</p>

<p rend="gathalast">न बाधयिस्सन्ति न तं गिरिब्बजे, अत्थत्थियं तं नु कदा भविस्सति॥</p>

<p rend="hangnum" n="1101"><hi rend="paranum">११०१</hi><hi rend="dot">.</hi></p>

<p rend="gatha1"> ‘‘कदा <pb ed="M" n="0.0355"/><pb ed="P" n="0.0098"/> नु खो यं विदितं महेसिना, चत्तारि सच्‍चानि सुदुद्दसानि।</p>

<p rend="gathalast">समाहितत्तो सतिमा अगच्छं, पञ्‍ञाय तं तं नु कदा भविस्सति॥</p>

<p rend="hangnum" n="1102"><hi rend="paranum">११०२</hi><hi rend="dot">.</hi></p>

<p rend="gatha1"> ‘‘कदा नु रूपे अमिते च सद्दे, गन्धे रसे फुसितब्बे च धम्मे।</p>

<p rend="gathalast">आदित्ततोहं समथेहि युत्तो, पञ्‍ञाय दच्छं तदिदं कदा मे॥</p>

<p rend="hangnum" n="1103"><hi rend="paranum">११०३</hi><hi rend="dot">.</hi></p>

<p rend="gatha1"> ‘‘कदा नुहं दुब्बचनेन वुत्तो, ततोनिमित्तं विमनो न हेस्सं।</p>

<p rend="gathalast">अथो पसत्थोपि ततोनिमित्तं, तुट्ठो न हेस्सं तदिदं कदा मे॥</p>

<p rend="hangnum" n="1104"><hi rend="paranum">११०४</hi><hi rend="dot">.</hi></p>

<p rend="gatha1"> ‘‘कदा नु कट्ठे च तिणे लता च, खन्धे इमेहं अमिते च धम्मे।</p>

<p rend="gathalast">अज्झत्तिकानेव च बाहिरानि च, समं <pb ed="T" n="0.0416"/> तुलेय्यं तदिदं कदा मे॥</p>

<p rend="hangnum" n="1105"><hi rend="paranum">११०५</hi><hi rend="dot">.</hi></p>

<p rend="gatha1"> ‘‘कदा नु मं पावुसकालमेघो, नवेन तोयेन सचीवरं वने।</p>

<p rend="gathalast">इसिप्पयातम्हि पथे वजन्तं, ओवस्सते तं नु कदा भविस्सति॥</p>

<p rend="hangnum" n="1106"><hi rend="paranum">११०६</hi><hi rend="dot">.</hi></p>

<p rend="gatha1"> ‘‘कदा <pb ed="V" n="0.0286"/> मयूरस्स सिखण्डिनो वने, दिजस्स सुत्वा गिरिगब्भरे रुतं।</p>

<p rend="gathalast">पच्‍चुट्ठहित्वा अमतस्स पत्तिया, संचिन्तये तं नु कदा भविस्सति॥</p>

<p rend="hangnum" n="1107"><hi rend="paranum">११०७</hi><hi rend="dot">.</hi></p>

<p rend="gatha1"> ‘‘कदा नु गङ्गं यमुनं सरस्सतिं, पातालखित्तं वळवामुखञ्‍च <note>बलवामुखञ्‍च (क॰)</note>।</p>

<p rend="gathalast">असज्‍जमानो पतरेय्यमिद्धिया, विभिंसनं तं नु कदा भविस्सति॥</p>

<p rend="hangnum" n="1108"><hi rend="paranum">११०८</hi><hi rend="dot">.</hi></p>

<p rend="gatha1"> ‘‘कदा <pb ed="M" n="0.0356"/> नु नागोव असङ्गचारी, पदालये कामगुणेसु छन्दं।</p>

<p rend="gathalast">निब्बज्‍जयं सब्बसुभं निमित्तं, झाने युतो तं नु कदा भविस्सति॥</p>

<p rend="hangnum" n="1109"><hi rend="paranum">११०९</hi><hi rend="dot">.</hi></p>

<p rend="gatha1"> ‘‘कदा <pb ed="P" n="0.0099"/> इणट्टोव दलिद्दको <note>दळिद्दको (सी॰)</note> निधिं, आराधयित्वा धनिकेहि पीळितो।</p>

<p rend="gathalast">तुट्ठो भविस्सं <pb ed="T" n="0.0417"/> अधिगम्म सासनं, महेसिनो तं नु कदा भविस्सति॥</p>

<p rend="hangnum" n="1110"><hi rend="paranum">१११०</hi><hi rend="dot">.</hi></p>

<p rend="gatha1"> ‘‘बहूनि वस्सानि तयाम्हि याचितो, ‘अगारवासेन अलं नु ते इदं’।</p>

<p rend="gathalast">तं दानि मं पब्बजितं समानं, किंकारणा चित्त तुवं न युञ्‍जसि॥</p>

<p rend="hangnum" n="1111"><hi rend="paranum">११११</hi><hi rend="dot">.</hi></p>

<p rend="gatha1"> ‘‘ननु अहं चित्त तयाम्हि याचितो, ‘गिरिब्बजे चित्रछदा विहङ्गमा’।</p>

<p rend="gathalast">महिन्दघोसत्थनिताभिगज्‍जिनो, ते तं रमेस्सन्ति वनम्हि झायिनं॥</p>

<p rend="hangnum" n="1112"><hi rend="paranum">१११२</hi><hi rend="dot">.</hi></p>

<p rend="gatha1"> ‘‘कुलम्हि मित्ते च पिये च ञातके, खिड्डारतिं कामगुणञ्‍च लोके।</p>

<p rend="gathalast">सब्बं पहाय इममज्झुपागतो, अथोपि त्वं चित्त न मय्ह तुस्ससि॥</p>

<p rend="hangnum" n="1113"><hi rend="paranum">१११३</hi><hi rend="dot">.</hi></p>

<p rend="gatha1"> ‘‘ममेव एतं न हि त्वं परेसं, सन्‍नाहकाले परिदेवितेन किं।</p>

<p rend="gathalast">सब्बं इदं चलमिति पेक्खमानो, अभिनिक्खमिं अमतपदं जिगीसं॥</p>

<p rend="hangnum" n="1114"><hi rend="paranum">१११४</hi><hi rend="dot">.</hi></p>

<p rend="gatha1"> ‘‘सुयुत्तवादी द्विपदानमुत्तमो, महाभिसक्‍को नरदम्मसारथि <note>सारथी (सी॰)</note>।</p>

<p rend="gathalast">‘चित्तं <pb ed="T" n="0.0418"/> चलं मक्‍कटसन्‍निभं इति, अवीतरागेन सुदुन्‍निवारयं’॥</p>

<p rend="hangnum" n="1115"><hi rend="paranum">१११५</hi><hi rend="dot">.</hi></p>

<p rend="gatha1"> ‘‘कामा <pb ed="M" n="0.0357"/> हि चित्रा मधुरा मनोरमा, अविद्दसू यत्थ सिता पुथुज्‍जना।</p>

<p rend="gathalast">ते दुक्खमिच्छन्ति पुनब्भवेसिनो, चित्तेन नीता निरये निराकता॥</p>

<p rend="hangnum" n="1116"><hi rend="paranum">१११६</hi><hi rend="dot">.</hi></p>

<p rend="gatha1"> ‘‘‘मयूरकोञ्‍चाभिरुतम्हि कानने, दीपीहि ब्यग्घेहि पुरक्खतो वसं।</p>

<p rend="gathalast">काये अपेक्खं जह मा विराधय’, इतिस्सु मं चित्त पुरे नियुञ्‍जसि॥</p>

<p rend="hangnum" n="1117"><hi rend="paranum">१११७</hi><hi rend="dot">.</hi></p>

<p rend="gatha1"> ‘‘‘भावेहि <pb ed="P" n="0.0100"/> झानानि च इन्द्रियानि च, बलानि बोज्झङ्गसमाधिभावना।</p>

<p rend="gathalast">तिस्सो च विज्‍जा फुस बुद्धसासने’, इतिस्सु मं चित्त पुरे नियुञ्‍जसि॥</p>

<p rend="hangnum" n="1118"><hi rend="paranum">१११८</hi><hi rend="dot">.</hi></p>

<p rend="gatha1"> ‘‘‘भावेहि मग्गं अमतस्स पत्तिया, निय्यानिकं सब्बदुखक्खयोगधं।</p>

<p rend="gathalast">अट्ठङ्गिकं सब्बकिलेससोधनं’, इतिस्सु मं चित्त पुरे नियुञ्‍जसि॥</p>

<p rend="hangnum" n="1119"><hi rend="paranum">१११९</hi><hi rend="dot">.</hi></p>

<p rend="gatha1"> ‘‘‘दुक्खन्ति खन्धे पटिपस्स योनिसो, यतो <pb ed="T" n="0.0419"/> च दुक्खं समुदेति तं जह।</p>

<p rend="gathalast">इधेव दुक्खस्स करोहि अन्तं’, इतिस्सु मं चित्त पुरे नियुञ्‍जसि॥</p>

<p rend="hangnum" n="1120"><hi rend="paranum">११२०</hi><hi rend="dot">.</hi></p>

<p rend="gatha1"> ‘‘‘अनिच्‍चं <pb ed="V" n="0.0287"/> दुक्खन्ति विपस्स योनिसो, सुञ्‍ञं अनत्ताति अघं वधन्ति च।</p>

<p rend="gathalast">मनोविचारे उपरुन्ध चेतसो’, इतिस्सु मं चित्त पुरे नियुञ्‍जसि॥</p>

<p rend="hangnum" n="1121"><hi rend="paranum">११२१</hi><hi rend="dot">.</hi></p>

<p rend="gatha1"> ‘‘‘मुण्डो विरूपो अभिसापमागतो, कपालहत्थोव कुलेसु भिक्खसु।</p>

<p rend="gathalast">युञ्‍जस्सु सत्थुवचने महेसिनो’, इतिस्सु मं चित्त पुरे नियुञ्‍जसि॥</p>

<p rend="hangnum" n="1122"><hi rend="paranum">११२२</hi><hi rend="dot">.</hi></p>

<p rend="gatha1"> ‘‘‘सुसंवुतत्तो <pb ed="M" n="0.0358"/> विसिखन्तरे चरं, कुलेसु कामेसु असङ्गमानसो।</p>

<p rend="gathalast">चन्दो यथा दोसिनपुण्णमासिया’, इतिस्सु मं चित्त पुरे नियुञ्‍जसि॥</p>

<p rend="hangnum" n="1123"><hi rend="paranum">११२३</hi><hi rend="dot">.</hi></p>

<p rend="gatha1"> ‘‘‘आरञ्‍ञिको होहि च पिण्डपातिको, सोसानिको होहि च पंसुकूलिको।</p>

<p rend="gathalast">नेसज्‍जिको होहि सदा धुते रतो’, इतिस्सु मं चित्त पुरे नियुञ्‍जसि॥</p>

<p rend="hangnum" n="1124"><hi rend="paranum">११२४</hi><hi rend="dot">.</hi></p>

<p rend="gatha1"> ‘‘रोपेत्व <pb ed="T" n="0.0420"/> रुक्खानि यथा फलेसी, मूले तरुं छेत्तु तमेव इच्छसि।</p>

<p rend="gathalast">तथूपमं चित्तमिदं करोसि, यं मं अनिच्‍चम्हि चले नियुञ्‍जसि॥</p>

<p rend="hangnum" n="1125"><hi rend="paranum">११२५</hi><hi rend="dot">.</hi></p>

<p rend="gatha1"> ‘‘अरूप दूरङ्गम एकचारि, न ते करिस्सं वचनं इदानिहं।</p>

<p rend="gathalast">दुक्खा हि कामा कटुका महब्भया, निब्बानमेवाभिमनो चरिस्सं॥</p>

<p rend="hangnum" n="1126"><hi rend="paranum">११२६</hi><hi rend="dot">.</hi></p>

<p rend="gatha1"> ‘‘नाहं अलक्ख्या अहिरिक्‍कताय वा, न चित्तहेतू न च दूरकन्तना।</p>

<p rend="gathalast">आजीवहेतू च अहं न निक्खमिं, कतो च ते चित्त पटिस्सवो मया॥</p>

<p rend="hangnum" n="1127"><hi rend="paranum">११२७</hi><hi rend="dot">.</hi></p>

<p rend="gatha1"> ‘‘‘अप्पिच्छता सप्पुरिसेहि वण्णिता, मक्खप्पहानं वूपसमो दुखस्स’।</p>

<p rend="gathalast">इतिस्सु <pb ed="P" n="0.0101"/> मं चित्त तदा नियुञ्‍जसि, इदानि त्वं गच्छसि पुब्बचिण्णं॥</p>

<p rend="hangnum" n="1128"><hi rend="paranum">११२८</hi><hi rend="dot">.</hi></p>

<p rend="gatha1"> ‘‘तण्हा अविज्‍जा च पियापियञ्‍च, सुभानि रूपानि सुखा च वेदना।</p>

<p rend="gathalast">मनापिया कामगुणा च वन्ता, वन्ते अहं आवमितुं न उस्सहे॥</p>

<p rend="hangnum" n="1129"><hi rend="paranum">११२९</hi><hi rend="dot">.</hi></p>

<p rend="gatha1"> ‘‘सब्बत्थ <pb ed="T" n="0.0421"/><pb ed="M" n="0.0359"/> ते चित्त वचो कतं मया, बहूसु जातीसु न मेसि कोपितो।</p>

<p rend="gathalast">अज्झत्तसम्भवो कतञ्‍ञुताय ते, दुक्खे चिरं संसरितं तया कते॥</p>

<p rend="hangnum" n="1130"><hi rend="paranum">११३०</hi><hi rend="dot">.</hi></p>

<p rend="gatha1"> ‘‘त्वञ्‍ञेव नो चित्त करोसि ब्राह्मणो <note>ब्राह्मणे (सी॰), ब्राह्मणं (?) भावलोप-तप्पधानता गहेतब्बा</note>, त्वं खत्तियो राजदसी <note>राजदिसी (स्या॰ क॰)</note> करोसि।</p>

<p rend="gathalast">वेस्सा च सुद्दा च भवाम एकदा, देवत्तनं वापि तवेव वाहसा॥</p>

<p rend="hangnum" n="1131"><hi rend="paranum">११३१</hi><hi rend="dot">.</hi></p>

<p rend="gatha1"> ‘‘तवेव हेतू असुरा भवामसे, त्वंमूलकं नेरयिका भवामसे।</p>

<p rend="gathalast">अथो तिरच्छानगतापि एकदा, पेतत्तनं वापि तवेव वाहसा॥</p>

<p rend="hangnum" n="1132"><hi rend="paranum">११३२</hi><hi rend="dot">.</hi></p>

<p rend="gatha1"> ‘‘ननु दुब्भिस्ससि मं पुनप्पुनं, मुहुं मुहुं चारणिकंव दस्सयं।</p>

<p rend="gathalast">उम्मत्तकेनेव मया पलोभसि, किञ्‍चापि ते चित्त विराधितं मया॥</p>

<p rend="hangnum" n="1133"><hi rend="paranum">११३३</hi><hi rend="dot">.</hi></p>

<p rend="gatha1"> ‘‘इदं पुरे चित्तमचारि चारिकं, येनिच्छकं यत्थकामं यथासुखं।</p>

<p rend="gathalast">तदज्‍जहं निग्गहेस्सामि योनिसो, हत्थिप्पभिन्‍नं <pb ed="T" n="0.0422"/> विय अङ्कुसग्गहो॥</p>

<p rend="hangnum" n="1134"><hi rend="paranum">११३४</hi><hi rend="dot">.</hi></p>

<p rend="gatha1"> ‘‘सत्था <pb ed="V" n="0.0288"/> च मे लोकमिमं अधिट्ठहि, अनिच्‍चतो अद्धुवतो असारतो।</p>

<p rend="gathalast">पक्खन्द मं चित्त जिनस्स सासने, तारेहि ओघा महता सुदुत्तरा॥</p>

<p rend="hangnum" n="1135"><hi rend="paranum">११३५</hi><hi rend="dot">.</hi></p>

<p rend="gatha1"> ‘‘न ते इदं चित्त यथा पुराणकं, नाहं अलं तुय्ह वसे निवत्तितुं <note>वसेन वत्तितुं (?)</note>।</p>

<p rend="gathalast">महेसिनो पब्बजितोम्हि सासने, न मादिसा होन्ति विनासधारिनो॥</p>

<p rend="hangnum" n="1136"><hi rend="paranum">११३६</hi><hi rend="dot">.</hi></p>

<p rend="gatha1"> ‘‘नगा <pb ed="M" n="0.0360"/><pb ed="P" n="0.0102"/> समुद्दा सरिता वसुन्धरा, दिसा चतस्सो विदिसा अधो दिवा।</p>

<p rend="gathalast">सब्बे अनिच्‍चा तिभवा उपद्दुता, कुहिं गतो चित्त सुखं रमिस्ससि॥</p>

<p rend="hangnum" n="1137"><hi rend="paranum">११३७</hi><hi rend="dot">.</hi></p>

<p rend="gatha1"> ‘‘धितिप्परं किं मम चित्त काहिसि, न ते अलं चित्त वसानुवत्तको।</p>

<p rend="gathalast">न जातु भस्तं उभतोमुखं छुपे, धिरत्थु पूरं नव सोतसन्दनिं॥</p>

<p rend="hangnum" n="1138"><hi rend="paranum">११३८</hi><hi rend="dot">.</hi></p>

<p rend="gatha1"> ‘‘वराहएणेय्यविगाळ्हसेविते, पब्भारकुट्टे पकतेव सुन्दरे।</p>

<p rend="gathalast">नवम्बुना पावुससित्थकानने, तहिं <pb ed="T" n="0.0423"/> गुहागेहगतो रमिस्ससि॥</p>

<p rend="hangnum" n="1139"><hi rend="paranum">११३९</hi><hi rend="dot">.</hi></p>

<p rend="gatha1"> ‘‘सुनीलगीवा सुसिखा सुपेखुना, सुचित्तपत्तच्छदना विहङ्गमा।</p>

<p rend="gathalast">सुमञ्‍जुघोसत्थनिताभिगज्‍जिनो, ते तं रमेस्सन्ति वनम्हि झायिनं॥</p>

<p rend="hangnum" n="1140"><hi rend="paranum">११४०</hi><hi rend="dot">.</hi></p>

<p rend="gatha1"> ‘‘वुट्ठम्हि देवे चतुरङ्गुले तिणे, संपुप्फिते मेघनिभम्हि कानने।</p>

<p rend="gathalast">नगन्तरे विटपिसमो सयिस्सं, तं मे मुदू हेहिति तूलसन्‍निभं॥</p>

<p rend="hangnum" n="1141"><hi rend="paranum">११४१</hi><hi rend="dot">.</hi></p>

<p rend="gatha1"> ‘‘तथा तु कस्सामि यथापि इस्सरो, यं लब्भति तेनपि होतु मे अलं।</p>

<p rend="gathalast">न ताहं कस्सामि यथा अतन्दितो, बिळारभस्तंव यथा सुमद्दितं॥</p>

<p rend="hangnum" n="1142"><hi rend="paranum">११४२</hi><hi rend="dot">.</hi></p>

<p rend="gatha1"> ‘‘तथा तु कस्सामि यथापि इस्सरो, यं लब्भति तेनपि होतु मे अलं।</p>

<p rend="gathalast">वीरियेन तं मय्ह वसानयिस्सं, गजंव मत्तं कुसलङ्कुसग्गहो॥</p>

<p rend="hangnum" n="1143"><hi rend="paranum">११४३</hi><hi rend="dot">.</hi></p>

<p rend="gatha1"> ‘‘तया <pb ed="M" n="0.0361"/> सुदन्तेन अवट्ठितेन हि, हयेन <pb ed="T" n="0.0424"/> योग्गाचरियोव उज्‍जुना।</p>

<p rend="gathalast">पहोमि मग्गं पटिपज्‍जितुं सिवं, चित्तानुरक्खीहि सदा निसेवितं॥</p>

<p rend="hangnum" n="1144"><hi rend="paranum">११४४</hi><hi rend="dot">.</hi></p>

<p rend="gatha1"> ‘‘आरम्मणे <pb ed="P" n="0.0103"/> तं बलसा निबन्धिसं, नागंव थम्भम्हि दळ्हाय रज्‍जुया।</p>

<p rend="gathalast">तं मे सुगुत्तं सतिया सुभावितं, अनिस्सितं सब्बभवेसु हेहिसि॥</p>

<p rend="hangnum" n="1145"><hi rend="paranum">११४५</hi><hi rend="dot">.</hi></p>

<p rend="gatha1"> ‘‘पञ्‍ञाय छेत्वा विपथानुसारिनं, योगेन निग्गय्ह पथे निवेसिय।</p>

<p rend="gathalast">दिस्वा समुदयं विभवञ्‍च सम्भवं, दायादको हेहिसि अग्गवादिनो॥</p>

<p rend="hangnum" n="1146"><hi rend="paranum">११४६</hi><hi rend="dot">.</hi></p>

<p rend="gatha1"> ‘‘चतुब्बिपल्‍लासवसं अधिट्ठितं, गामण्डलंव परिनेसि चित्त मं।</p>

<p rend="gathalast">ननु <note>नून (सी॰)</note> संयोजनबन्धनच्छिदं, संसेवसे कारुणिकं महामुनिं॥</p>

<p rend="hangnum" n="1147"><hi rend="paranum">११४७</hi><hi rend="dot">.</hi></p>

<p rend="gatha1"> ‘‘मिगो यथा सेरि सुचित्तकानने, रम्मं गिरिं पावुसअब्भमालिनिं <note>मालिं (?)</note>।</p>

<p rend="gathalast">अनाकुले तत्थ नगे रमिस्सं <note>रमिस्ससि (स्या॰ क॰)</note>, असंसयं चित्त परा भविस्ससि॥</p>

<p rend="hangnum" n="1148"><hi rend="paranum">११४८</hi><hi rend="dot">.</hi></p>

<p rend="gatha1"> ‘‘ये <pb ed="T" n="0.0425"/><pb ed="V" n="0.0289"/> तुय्ह छन्देन वसेन वत्तिनो, नरा च नारी च अनुभोन्ति यं सुखं।</p>

<p rend="gathalast">अविद्दसू मारवसानुवत्तिनो, भवाभिनन्दी तव चित्त सावका’’ति॥</p>

<p rend="centre">… तालपुटो थेरो…।</p>

<trailer rend="centre">पञ्‍ञासनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">पञ्‍ञासम्हि निपातम्हि, एको तालपुटो सुचि।</p>

<p rend="gathalast">गाथायो तत्थ पञ्‍ञास, पुन पञ्‍च च उत्तरीति॥</p>

<div id="kn8_20" n="kn8_20" type="nipata">
<head rend="chapter">२०. सट्ठिनिपातो</head>

<p rend="subhead">१. महामोग्गल्‍लानत्थेरगाथा</p>

<p rend="hangnum" n="1149"><hi rend="paranum">११४९</hi><hi rend="dot">.</hi></p>

<p rend="gatha1"> ‘‘आरञ्‍ञिका <pb ed="M" n="0.0362"/><pb ed="V" n="0.0290"/><pb ed="P" n="0.0104"/> पिण्डपातिका, उञ्छापत्तागते रता।</p>

<p rend="gathalast">दालेमु मच्‍चुनो सेनं, अज्झत्तं सुसमाहिता॥</p>

<p rend="hangnum" n="1150"><hi rend="paranum">११५०</hi><hi rend="dot">.</hi></p>

<p rend="gatha1"> ‘‘आरञ्‍ञिका पिण्डपातिका, उञ्छापत्तागते रता।</p>

<p rend="gathalast">धुनाम <pb ed="T" n="0.0426"/> मच्‍चुनो सेनं, नळागारंव कुञ्‍जरो॥</p>

<p rend="hangnum" n="1151"><hi rend="paranum">११५१</hi><hi rend="dot">.</hi></p>

<p rend="gatha1"> ‘‘रुक्खमूलिका साततिका, उञ्छापत्तागते रता।</p>

<p rend="gathalast">दालेमु मच्‍चुनो सेनं, अज्झत्तं सुसमाहिता॥</p>

<p rend="hangnum" n="1152"><hi rend="paranum">११५२</hi><hi rend="dot">.</hi></p>

<p rend="gatha1"> ‘‘रुक्खमूलिका साततिका, उञ्छापत्तागते रता।</p>

<p rend="gathalast">धुनाम मच्‍चुनो सेनं, नळागारंव कुञ्‍जरो॥</p>

<p rend="hangnum" n="1153"><hi rend="paranum">११५३</hi><hi rend="dot">.</hi></p>

<p rend="gatha1"> ‘‘अट्ठिकङ्कलकुटिके, मंसन्हारुपसिब्बिते।</p>

<p rend="gathalast">धिरत्थु पुरे दुग्गन्धे, परगत्ते ममायसे॥</p>

<p rend="hangnum" n="1154"><hi rend="paranum">११५४</hi><hi rend="dot">.</hi></p>

<p rend="gatha1"> ‘‘गूथभस्ते तचोनद्धे, उरगण्डिपिसाचिनि।</p>

<p rend="gathalast">नव सोतानि ते काये, यानि सन्दन्ति सब्बदा॥</p>

<p rend="hangnum" n="1155"><hi rend="paranum">११५५</hi><hi rend="dot">.</hi></p>

<p rend="gatha1"> ‘‘तव सरीरं नवसोतं, दुग्गन्धकरं परिबन्धं।</p>

<p rend="gathalast">भिक्खु परिवज्‍जयते तं, मीळ्हं च यथा सुचिकामो॥</p>

<p rend="hangnum" n="1156"><hi rend="paranum">११५६</hi><hi rend="dot">.</hi></p>

<p rend="gatha1"> ‘‘एवञ्‍चे तं जनो जञ्‍ञा, यथा जानामि तं अहं।</p>

<p rend="gathalast">आरका परिवज्‍जेय्य, गूथट्ठानंव पावुसे’’॥</p>

<p rend="hangnum" n="1157"><hi rend="paranum">११५७</hi><hi rend="dot">.</hi></p>

<p rend="gatha1"> ‘‘एवमेतं महावीर, यथा समण भाससि।</p>

<p rend="gathalast">एत्थ चेके विसीदन्ति, पङ्कम्हिव जरग्गवो॥</p>

<p rend="hangnum" n="1158"><hi rend="paranum">११५८</hi><hi rend="dot">.</hi></p>

<p rend="gatha1"> ‘‘आकासम्हि हलिद्दिया, यो मञ्‍ञेथ रजेतवे।</p>

<p rend="gathalast">अञ्‍ञेन वापि रङ्गेन, विघातुदयमेव तं॥</p>

<p rend="hangnum" n="1159"><hi rend="paranum">११५९</hi><hi rend="dot">.</hi></p>

<p rend="gatha1"> ‘‘तदाकाससमं चित्तं, अज्झत्तं सुसमाहितं।</p>

<p rend="gathalast">मा पापचित्ते आसादि, अग्गिखन्धंव पक्खिमा॥</p>

<p rend="hangnum" n="1160"><hi rend="paranum">११६०</hi><hi rend="dot">.</hi></p>

<p rend="gatha1"> ‘‘पस्स चित्तकतं बिम्बं, अरुकायं समुस्सितं।</p>

<p rend="gathalast">आतुरं बहुसङ्कप्पं, यस्स नत्थि धुवं ठिति॥</p>

<p rend="hangnum" n="1161"><hi rend="paranum">११६१</hi><hi rend="dot">.</hi></p>

<p rend="gatha1"> ‘‘पस्स <pb ed="V" n="0.0291"/> चित्तकतं रूपं, मणिना कुण्डलेन च।</p>

<p rend="gathalast">अट्ठिं तचेन ओनद्धं, सह वत्थेहि सोभति॥</p>

<p rend="hangnum" n="1162"><hi rend="paranum">११६२</hi><hi rend="dot">.</hi></p>

<p rend="gatha1"> ‘‘अलत्तककता <pb ed="M" n="0.0363"/> पादा, मुखं चुण्णकमक्खितं।</p>

<p rend="gathalast">अलं बालस्स मोहाय, नो च पारगवेसिनो॥</p>

<p rend="hangnum" n="1163"><hi rend="paranum">११६३</hi><hi rend="dot">.</hi></p>

<p rend="gatha1"> ‘‘अट्ठपदकता केसा, नेत्ता अञ्‍जनमक्खिता।</p>

<p rend="gathalast">अलं बालस्स मोहाय, नो च पारगवेसिनो॥</p>

<p rend="hangnum" n="1164"><hi rend="paranum">११६४</hi><hi rend="dot">.</hi></p>

<p rend="gatha1"> ‘‘अञ्‍जनीव नवा चित्ता, पूतिकायो अलङ्कतो।</p>

<p rend="gathalast">अलं बालस्स मोहाय, नो च पारगवेसिनो॥</p>

<p rend="hangnum" n="1165"><hi rend="paranum">११६५</hi><hi rend="dot">.</hi></p>

<p rend="gatha1"> ‘‘ओदहि मिगवो पासं, नासदा वागुरं मिगो।</p>

<p rend="gathalast">भुत्वा निवापं गच्छाम, कद्दन्ते मिगबन्धके॥</p>

<p rend="hangnum" n="1166"><hi rend="paranum">११६६</hi><hi rend="dot">.</hi></p>

<p rend="gatha1"> ‘‘छिन्‍नो पासो मिगवस्स, नासदा वागुरं मिगो।</p>

<p rend="gathalast">भुत्वा निवापं गच्छाम, सोचन्ते मिगलुद्दके॥</p>

<p rend="hangnum" n="1167"><hi rend="paranum">११६७</hi><hi rend="dot">.</hi></p>

<p rend="gatha1"> ‘‘तदासि यं भिंसनकं, तदासि लोमहंसनं।</p>

<p rend="gathalast">अनेकाकारसम्पन्‍ने, सारिपुत्तम्हि निब्बुते॥</p>

<p rend="hangnum" n="1168"><hi rend="paranum">११६८</hi><hi rend="dot">.</hi></p>

<p rend="gatha1"> <note>दी॰ नि॰ २.२२१, २७२; सं॰ नि॰ १.१८६; २.१४३; अप॰ थेर १.२.११५; जा॰ १.१.९५</note> ‘‘अनिच्‍चा <pb ed="T" n="0.0427"/><pb ed="P" n="0.0105"/> वत सङ्खारा उप्पादवय धम्मिनो॥</p>

<p rend="gathalast">उपज्‍जित्वा निरुज्झन्ति, तेसं वूपसमो सुखो॥</p>

<p rend="hangnum" n="1169"><hi rend="paranum">११६९</hi><hi rend="dot">.</hi></p>

<p rend="gatha1"> ‘‘सुखुमं ते पटिविज्झन्ति, वालग्गं उसुना यथा।</p>

<p rend="gathalast">ये पञ्‍चक्खन्धे पस्सन्ति, परतो नो च अत्ततो॥</p>

<p rend="hangnum" n="1170"><hi rend="paranum">११७०</hi><hi rend="dot">.</hi></p>

<p rend="gatha1"> ‘‘ये च पस्सन्ति सङ्खारे, परतो नो च अत्ततो।</p>

<p rend="gathalast">पच्‍चब्याधिंसु निपुणं, वालग्गं उसुना यथा॥</p>

<p rend="hangnum" n="1171"><hi rend="paranum">११७१</hi><hi rend="dot">.</hi></p>

<p rend="gatha1"> <note>सं॰ नि॰ १.२१, ९७</note> ‘‘सत्तिया विय ओमट्ठो, डय्हमानोव मत्थके।</p>

<p rend="gathalast">कामरागप्पहानाय, सतो भिक्खु परिब्बजे॥</p>

<p rend="hangnum" n="1172"><hi rend="paranum">११७२</hi><hi rend="dot">.</hi></p>

<p rend="gatha1"> <note>सं॰ नि॰ १.२१, ९७</note>‘‘सत्तिया विय ओमट्ठो, डय्हमानोव मत्थके।</p>

<p rend="gathalast">भवरागप्पहानाय, सतो भिक्खु परिब्बजे’’॥</p>

<p rend="hangnum" n="1173"><hi rend="paranum">११७३</hi><hi rend="dot">.</hi></p>

<p rend="gatha1"> ‘‘चोदितो भावितत्तेन, सरीरन्तिमधारिना।</p>

<p rend="gathalast">मिगारमातुपासादं, पादङ्गुट्ठेन कम्पयिं॥</p>

<p rend="hangnum" n="1174"><hi rend="paranum">११७४</hi><hi rend="dot">.</hi></p>

<p rend="gatha1"> ‘‘नयिदं सिथिलमारब्भ, नयिदं अप्पेन थामसा।</p>

<p rend="gathalast">निब्बानमधिगन्तब्बं, सब्बगन्थ-पमोचनं॥</p>

<p rend="hangnum" n="1175"><hi rend="paranum">११७५</hi><hi rend="dot">.</hi></p>

<p rend="gatha1"> ‘‘अयञ्‍च <pb ed="V" n="0.0292"/> दहरो भिक्खु, अयमुत्तमपोरिसो।</p>

<p rend="gathalast">धारेति अन्तिमं देहं, जेत्वा मारं सवाहिनिं <note>सवाहनं (क॰)</note>॥</p>

<p rend="hangnum" n="1176"><hi rend="paranum">११७६</hi><hi rend="dot">.</hi></p>

<p rend="gatha1"> ‘‘विवरमनुपभन्ति <pb ed="M" n="0.0364"/> विज्‍जुता, वेभारस्स च पण्डवस्स च।</p>

<p rend="gathalast">नगविवरगतो झायति, पुत्तो अप्पटिमस्स तादिनो॥</p>

<p rend="hangnum" n="1177"><hi rend="paranum">११७७</hi><hi rend="dot">.</hi></p>

<p rend="gatha1"> ‘‘उपसन्तो उपरतो, पन्तसेनासनो मुनि।</p>

<p rend="gathalast">दायादो <pb ed="T" n="0.0428"/> बुद्धसेट्ठस्स, ब्रह्मुना अभिवन्दितो॥</p>

<p rend="hangnum" n="1178"><hi rend="paranum">११७८</hi><hi rend="dot">.</hi></p>

<p rend="gatha1"> ‘‘उपसन्तं उपरतं, पन्तसेनासनं मुनिं।</p>

<p rend="gathalast">दायादं बुद्धसेट्ठस्स, वन्द ब्राह्मण कस्सपं॥</p>

<p rend="hangnum" n="1179"><hi rend="paranum">११७९</hi><hi rend="dot">.</hi></p>

<p rend="gatha1"> ‘‘यो च जातिसतं गच्छे, सब्बा ब्राह्मणजातियो।</p>

<p rend="gathalast">सोत्तियो वेदसम्पन्‍नो, मनुस्सेसु पुनप्पुनं॥</p>

<p rend="hangnum" n="1180"><hi rend="paranum">११८०</hi><hi rend="dot">.</hi></p>

<p rend="gatha1"> ‘‘अज्झायकोपि चे अस्स, तिण्णं वेदान पारगू।</p>

<p rend="gathalast">एतस्स वन्दनायेतं, कलं नाग्घति सोळसिं॥</p>

<p rend="hangnum" n="1181"><hi rend="paranum">११८१</hi><hi rend="dot">.</hi></p>

<p rend="gatha1"> ‘‘यो सो अट्ठ विमोक्खानि, पुरेभत्तं अफस्सयि <note>अपस्सयि (सी॰ क॰), अफुस्सयि (स्या॰)</note>।</p>

<p rend="gathalast">अनुलोमं पटिलोमं, ततो पिण्डाय गच्छति॥</p>

<p rend="hangnum" n="1182"><hi rend="paranum">११८२</hi><hi rend="dot">.</hi></p>

<p rend="gatha1"> ‘‘तादिसं भिक्खुं मासादि <note>मा हनि (सी॰)</note>, मात्तानं खणि ब्राह्मण।</p>

<p rend="gatha2">अभिप्पसादेहि मनं, अरहन्तम्हि तादिने।</p>

<p rend="gathalast">खिप्पं पञ्‍जलिको वन्द, मा ते विजटि मत्थकं॥</p>

<p rend="hangnum" n="1183"><hi rend="paranum">११८३</hi><hi rend="dot">.</hi></p>

<p rend="gatha1"> ‘‘नेसो पस्सति सद्धम्मं, संसारेन पुरक्खतो।</p>

<p rend="gathalast">अधोगमं जिम्हपथं, कुम्मग्गमनुधावति॥</p>

<p rend="hangnum" n="1184"><hi rend="paranum">११८४</hi><hi rend="dot">.</hi></p>

<p rend="gatha1"> ‘‘किमीव मीळ्हसल्‍लित्तो, सङ्खारे अधिमुच्छितो।</p>

<p rend="gathalast">पगाळ्हो लाभसक्‍कारे, तुच्छो गच्छति पोट्ठिलो॥</p>

<p rend="hangnum" n="1185"><hi rend="paranum">११८५</hi><hi rend="dot">.</hi></p>

<p rend="gatha1"> ‘‘इमञ्‍च पस्स आयन्तं, सारिपुत्तं सुदस्सनं।</p>

<p rend="gathalast">विमुत्तं उभतोभागे, अज्झत्तं सुसमाहितं॥</p>

<p rend="hangnum" n="1186"><hi rend="paranum">११८६</hi><hi rend="dot">.</hi></p>

<p rend="gatha1"> ‘‘विसल्‍लं <pb ed="P" n="0.0106"/> खीणसंयोगं, तेविज्‍जं मच्‍चुहायिनं।</p>

<p rend="gathalast">दक्खिणेय्यं <pb ed="T" n="0.0429"/> मनुस्सानं, पुञ्‍ञक्खेत्तं अनुत्तरं॥</p>

<p rend="hangnum" n="1187"><hi rend="paranum">११८७</hi><hi rend="dot">.</hi></p>

<p rend="gatha1"> ‘‘एते सम्बहुला देवा, इद्धिमन्तो यसस्सिनो।</p>

<p rend="gatha2">दस देवसहस्सानि, सब्बे ब्रह्मपुरोहिता।</p>

<p rend="gathalast">मोग्गल्‍लानं नमस्सन्ता, तिट्ठन्ति पञ्‍जलीकता॥</p>

<p rend="hangnum" n="1188"><hi rend="paranum">११८८</hi><hi rend="dot">.</hi></p>

<p rend="gatha1"> ‘‘‘नमो <pb ed="V" n="0.0293"/> ते पुरिसाजञ्‍ञ, नमो ते पुरिसुत्तम।</p>

<p rend="gathalast">यस्स ते आसवा खीणा, दक्खिणेय्योसि मारिस’॥</p>

<p rend="hangnum" n="1189"><hi rend="paranum">११८९</hi><hi rend="dot">.</hi></p>

<p rend="gatha1"> ‘‘पूजितो <pb ed="M" n="0.0365"/> नरदेवेन, उप्पन्‍नो मरणाभिभू।</p>

<p rend="gathalast">पुण्डरीकंव तोयेन, सङ्खारेनुपलिप्पति॥</p>

<p rend="hangnum" n="1190"><hi rend="paranum">११९०</hi><hi rend="dot">.</hi></p>

<p rend="gatha1"> ‘‘यस्स मुहुत्तेन सहस्सधा लोको, संविदितो सब्रह्मकप्पो वसि।</p>

<p rend="gathalast">इद्धिगुणे चुतुपपाते काले, पस्सति देवता स भिक्खु॥</p>

<p rend="hangnum" n="1191"><hi rend="paranum">११९१</hi><hi rend="dot">.</hi></p>

<p rend="gatha1"> ‘‘सारिपुत्तोव पञ्‍ञाय, सीलेन उपसमेन च।</p>

<p rend="gathalast">योपि पारङ्गतो भिक्खु, एतावपरमो सिया॥</p>

<p rend="hangnum" n="1192"><hi rend="paranum">११९२</hi><hi rend="dot">.</hi></p>

<p rend="gatha1"> ‘‘कोटिसतसहस्सस्स, अत्तभावं खणेन निम्मिने।</p>

<p rend="gathalast">अहं विकुब्बनासु कुसलो, वसीभूतोम्हि इद्धिया॥</p>

<p rend="hangnum" n="1193"><hi rend="paranum">११९३</hi><hi rend="dot">.</hi></p>

<p rend="gatha1"> ‘‘समाधिविज्‍जावसिपारमीगतो, मोग्गल्‍लानगोत्तो असितस्स सासने।</p>

<p rend="gathalast">धीरो समुच्छिन्दि समाहितिन्द्रियो, नागो <pb ed="T" n="0.0430"/> यथा पूतिलतंव बन्धनं॥</p>

<p rend="hangnum" n="1194"><hi rend="paranum">११९४</hi><hi rend="dot">.</hi></p>

<p rend="gatha1"> ‘‘परिचिण्णो मया सत्था, कतं बुद्धस्स सासनं।</p>

<p rend="gathalast">ओहितो गरुको भारो, भवनेत्ति समूहता॥</p>

<p rend="hangnum" n="1195"><hi rend="paranum">११९५</hi><hi rend="dot">.</hi></p>

<p rend="gatha1"> ‘‘यस्स चत्थाय पब्बजितो, अगारस्मानगारियं।</p>

<p rend="gathalast">सो मे अत्थो अनुप्पत्तो, सब्बसंयोजनक्खयो॥</p>

<p rend="hangnum" n="1196"><hi rend="paranum">११९६</hi><hi rend="dot">.</hi></p>

<p rend="gatha1"> <note>म॰ नि॰ १.५१३</note> ‘‘कीदिसो निरयो आसि, यत्थ दुस्सी अपच्‍चथ।</p>

<p rend="gathalast">विधुरं सावकमासज्‍ज, ककुसन्धञ्‍च ब्राह्मणं॥</p>

<p rend="hangnum" n="1197"><hi rend="paranum">११९७</hi><hi rend="dot">.</hi></p>

<p rend="gatha1"> ‘‘सतं आसि अयोसङ्कू, सब्बे पच्‍चत्तवेदना।</p>

<p rend="gatha2">ईदिसो निरयो आसि, यत्थ दुस्सी अपच्‍चथ।</p>

<p rend="gathalast">विधुरं सावकमासज्‍ज, ककुसन्धञ्‍च ब्राह्मणं॥</p>

<p rend="hangnum" n="1198"><hi rend="paranum">११९८</hi><hi rend="dot">.</hi></p>

<p rend="gatha1"> ‘‘यो एतमभिजानाति, भिक्खु बुद्धस्स सावको।</p>

<p rend="gathalast">तादिसं भिक्खुमासज्‍ज, कण्ह दुक्खं निगच्छसि॥</p>

<p rend="hangnum" n="1199"><hi rend="paranum">११९९</hi><hi rend="dot">.</hi></p>

<p rend="gatha1"> ‘‘मज्झेसरस्मिं <pb ed="P" n="0.0107"/> <note>सरस्स (सी॰), सागरस्मिं (क॰)</note> तिट्ठन्ति, विमाना कप्पठायिनो।</p>

<p rend="gatha2">वेळुरियवण्णा रुचिरा, अच्‍चिमन्तो पभस्सरा।</p>

<p rend="gathalast">अच्छरा तत्थ नच्‍चन्ति, पुथु नानत्तवण्णियो॥</p>

<p rend="hangnum" n="1200"><hi rend="paranum">१२००</hi><hi rend="dot">.</hi></p>

<p rend="gatha1"> ‘‘यो <pb ed="T" n="0.0431"/><pb ed="M" n="0.0366"/> एतमभिजानाति…पे॰… कण्ह दुक्खं निगच्छसि॥</p>

<p rend="hangnum" n="1201"><hi rend="paranum">१२०१</hi><hi rend="dot">.</hi></p>

<p rend="gatha1"> ‘‘यो वे बुद्धेन चोदितो, भिक्खुसङ्घस्स पेक्खतो।</p>

<p rend="gathalast">मिगारमातुपासादं, पादङ्गुट्ठेन कम्पयि॥</p>

<p rend="hangnum" n="1202"><hi rend="paranum">१२०२</hi><hi rend="dot">.</hi></p>

<p rend="gatha1"> ‘‘यो एतमभिजानाति…पे॰… कण्ह दुक्खं निगच्छसि॥</p>

<p rend="hangnum" n="1203"><hi rend="paranum">१२०३</hi><hi rend="dot">.</hi></p>

<p rend="gatha1"> ‘‘यो <pb ed="V" n="0.0294"/> वेजयन्तपासादं, पादङ्गुट्ठेन कम्पयि।</p>

<p rend="gathalast">इद्धिबलेनुपत्थद्धो, संवेजेसि च देवता॥</p>

<p rend="hangnum" n="1204"><hi rend="paranum">१२०४</hi><hi rend="dot">.</hi></p>

<p rend="gatha1"> ‘‘यो एतमभिजानाति…पे॰… कण्ह दुक्खं निगच्छसि॥</p>

<p rend="hangnum" n="1204"><hi rend="paranum">१२०४</hi><hi rend="dot">.</hi></p>

<p rend="gatha1"> ‘‘यो एतमभिजानाति…पे॰… कण्ह दुक्खं निगच्छसि॥</p>

<p rend="hangnum" n="1205"><hi rend="paranum">१२०५</hi><hi rend="dot">.</hi></p>

<p rend="gatha1"> ‘‘यो वेजयन्तपासादे, सक्‍कं सो परिपुच्छति।</p>

<p rend="gatha2">अपि आवुसो जानासि, तण्हक्खयविमुत्तियो।</p>

<p rend="gathalast">तस्स सक्‍को वियाकासि, पञ्हं पुट्ठो यथातथं॥</p>

<p rend="hangnum" n="1206"><hi rend="paranum">१२०६</hi><hi rend="dot">.</hi></p>

<p rend="gatha1"> ‘‘यो एतमभिजानाति…पे॰… कण्ह दुक्खं निगच्छसि॥</p>

<p rend="hangnum" n="1207"><hi rend="paranum">१२०७</hi><hi rend="dot">.</hi></p>

<p rend="gatha1"> ‘‘यो ब्रह्मानं परिपुच्छति, सुधम्मायं ठितो <note>सुधम्माया’भितो (स्या॰)</note> सभं।</p>

<p rend="gatha2">अज्‍जापि त्यावुसो सा दिट्ठि, या ते दिट्ठि पुरे अहु।</p>

<p rend="gathalast">पस्ससि वीतिवत्तन्तं, ब्रह्मलोके पभस्सरं॥</p>

<p rend="hangnum" n="1208"><hi rend="paranum">१२०८</hi><hi rend="dot">.</hi></p>

<p rend="gatha1"> ‘‘तस्स ब्रह्मा वियाकासि, पञ्हं पुट्ठो यथातथं।</p>

<p rend="gathalast">न मे मारिस सा दिट्ठि, या मे दिट्ठि पुरे अहु॥</p>

<p rend="hangnum" n="1209"><hi rend="paranum">१२०९</hi><hi rend="dot">.</hi></p>

<p rend="gatha1"> ‘‘पस्सामि वीतिवत्तन्तं, ब्रह्मलोके पभस्सरं।</p>

<p rend="gathalast">सोहं अज्‍ज कथं वज्‍जं, अहं निच्‍चोम्हि सस्सतो॥</p>

<p rend="hangnum" n="1210"><hi rend="paranum">१२१०</hi><hi rend="dot">.</hi></p>

<p rend="gatha1"> ‘‘यो एतमभिजानाति…पे॰… कण्ह दुक्खं निगच्छसि॥</p>

<p rend="hangnum" n="1211"><hi rend="paranum">१२११</hi><hi rend="dot">.</hi></p>

<p rend="gatha1"> ‘‘यो महानेरुनो कूटं, विमोक्खेन अफस्सयि <note>अपस्सयि (सी॰ क॰)</note>।</p>

<p rend="gatha2">वनं पुब्बविदेहानं, ये च भूमिसया नरा॥</p>

<p rend="hangnum" n="1212"><hi rend="paranum">१२१२</hi><hi rend="dot">.</hi></p>

<p rend="gatha1"> ‘‘यो एतमभिजानाति, भिक्खु बुद्धस्स सावको।</p>

<p rend="gatha2">तादिसं भिक्खुमासज्‍ज, कण्ह दुक्खं निगच्छसि॥</p>

<p rend="hangnum" n="1213"><hi rend="paranum">१२१३</hi><hi rend="dot">.</hi></p>

<p rend="gatha1"> ‘‘न वे अग्गि चेतयति, अहं बालं डहामीति।</p>

<p rend="gathalast">बालोव जलितं अग्गिं, आसज्‍ज नं पडय्हति॥</p>

<p rend="hangnum" n="1214"><hi rend="paranum">१२१४</hi><hi rend="dot">.</hi></p>

<p rend="gatha1"> ‘‘एवमेव तुवं मार, आसज्‍ज नं तथागतं।</p>

<p rend="gathalast">सयं डहिस्ससि अत्तानं, बालो अग्गिंव सम्फुसं॥</p>

<p rend="hangnum" n="1215"><hi rend="paranum">१२१५</hi><hi rend="dot">.</hi></p>

<p rend="gatha1"> ‘‘अपुञ्‍ञं <pb ed="T" n="0.0432"/><pb ed="M" n="0.0367"/> पसवी मारो, आसज्‍ज नं तथागतं।</p>

<p rend="gathalast">किं नु मञ्‍ञसि पापिम, न मे पापं विपच्‍चति॥</p>

<p rend="hangnum" n="1216"><hi rend="paranum">१२१६</hi><hi rend="dot">.</hi></p>

<p rend="gatha1"> ‘‘करतो ते चीयते <note>मिय्यते (सब्बत्थ) म॰ नि॰ १.५१३ पस्सितब्बं</note> पापं, चिररत्ताय अन्तक।</p>

<p rend="gathalast">मार निब्बिन्द बुद्धम्हा, आसं माकासि भिक्खुसु॥</p>

<p rend="hangnum" n="1217"><hi rend="paranum">१२१७</hi><hi rend="dot">.</hi></p>

<p rend="gatha1"> ‘‘इति <pb ed="V" n="0.0295"/><pb ed="P" n="0.0108"/> मारं अतज्‍जेसि, भिक्खु भेसकळावने।</p>

<p rend="gathalast">ततो सो दुम्मनो यक्खो, तत्थेवन्तरधायथा’’ति॥</p>

<p rend="bodytext">इत्थं सुदं आयस्मा महामोग्गल्‍लानो <note>महामोग्गलानो (क॰)</note> थेरो गाथायो अभासित्थाति।</p>

<trailer rend="centre">सट्ठिनिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha2">सट्ठिकम्हि निपातम्हि, मोग्गल्‍लानो महिद्धिको।</p>

<p rend="gathalast">एकोव थेरगाथायो, अट्ठसट्ठि भवन्ति ताति॥</p>

<div id="kn8_21" n="kn8_21" type="nipata">
<head rend="chapter">२१. महानिपातो</head>

<p rend="subhead">१. वङ्गीसत्थेरगाथा</p>

<p rend="hangnum" n="1218"><hi rend="paranum">१२१८</hi><hi rend="dot">.</hi></p>

<p rend="gatha1"> ‘‘निक्खन्तं <pb ed="M" n="0.0368"/><pb ed="V" n="0.0296"/><pb ed="P" n="0.0109"/> वत मं सन्तं, अगारस्मानगारियं।</p>

<p rend="gathalast">वितक्‍का उपधावन्ति, पगब्भा कण्हतो इमे॥</p>

<p rend="hangnum" n="1219"><hi rend="paranum">१२१९</hi><hi rend="dot">.</hi></p>

<p rend="gatha1"> ‘‘उग्गपुत्ता महिस्सासा, सिक्खिता दळ्हधम्मिनो <note>दळ्हधन्विनो (सी॰ अट्ठ॰)</note>।</p>

<p rend="gathalast">समन्ता परिकिरेय्युं, सहस्सं अपलायिनं॥</p>

<p rend="hangnum" n="1220"><hi rend="paranum">१२२०</hi><hi rend="dot">.</hi></p>

<p rend="gatha1"> ‘‘सचेपि एत्तका <note>एततो (सं॰ नि॰ १.२०९)</note> भिय्यो, आगमिस्सन्ति इत्थियो।</p>

<p rend="gathalast">नेव मं ब्याधयिस्सन्ति <note>ब्याथयिस्सन्ति (?)</note>, धम्मे सम्हि <note>धम्मेस्वम्हि (स्या॰ क॰)</note> पतिट्ठितो॥</p>

<p rend="hangnum" n="1221"><hi rend="paranum">१२२१</hi><hi rend="dot">.</hi></p>

<p rend="gatha1"> ‘‘सक्खी <pb ed="T" n="0.0433"/> हि मे सुतं एतं, बुद्धस्सादिच्‍चबन्धुनो।</p>

<p rend="gathalast">निब्बानगमनं मग्गं, तत्थ मे निरतो मनो॥</p>

<p rend="hangnum" n="1222"><hi rend="paranum">१२२२</hi><hi rend="dot">.</hi></p>

<p rend="gatha1"> ‘‘एवं चे मं विहरन्तं, पापिम उपगच्छसि।</p>

<p rend="gathalast">तथा मच्‍चु करिस्सामि, न मे मग्गम्पि दक्खसि॥</p>

<p rend="hangnum" n="1223"><hi rend="paranum">१२२३</hi><hi rend="dot">.</hi></p>

<p rend="gatha1"> ‘‘अरतिञ्‍च <note>अरतिं (बहूसु)</note> रतिञ्‍च पहाय, सब्बसो गेहसितञ्‍च वितक्‍कं।</p>

<p rend="gathalast">वनथं न करेय्य कुहिञ्‍चि, निब्बनथो अवनथो स <note>निब्बनथो अरतो स हि (सं॰ नि॰ १.२१०)</note> भिक्खु॥</p>

<p rend="hangnum" n="1224"><hi rend="paranum">१२२४</hi><hi rend="dot">.</hi></p>

<p rend="gatha1"> ‘‘यमिध पथविञ्‍च वेहासं, रूपगतं जगतोगधं किञ्‍चि।</p>

<p rend="gathalast">परिजीयति सब्बमनिच्‍चं, एवं समेच्‍च चरन्ति मुतत्ता॥</p>

<p rend="hangnum" n="1225"><hi rend="paranum">१२२५</hi><hi rend="dot">.</hi></p>

<p rend="gatha1"> ‘‘उपधीसु जना गधितासे, दिट्ठसुते <note>दिट्ठे सुते (सी॰)</note> पटिघे च मुते च।</p>

<p rend="gathalast">एत्थ विनोदय छन्दमनेजो, यो हेत्थ न लिम्पति मुनि तमाहु <note>तं मुनिमाहु (सं॰ नि॰ १.२१०)</note>॥</p>

<p rend="hangnum" n="1226"><hi rend="paranum">१२२६</hi><hi rend="dot">.</hi></p>

<p rend="gatha1"> ‘‘अथ <pb ed="M" n="0.0369"/> सट्ठिसिता सवितक्‍का, पुथुज्‍जनताय <note>पुथू जनताय (सं॰ नि॰ १.२१०)</note> अधम्मा निविट्ठा।</p>

<p rend="gathalast">न च वग्गगतस्स कुहिञ्‍चि, नो पन दुट्ठुल्‍लगाही <note>दुट्ठुल्‍लभाणी (सं॰ नि॰ १.२१०)</note> स भिक्खु॥</p>

<p rend="hangnum" n="1227"><hi rend="paranum">१२२७</hi><hi rend="dot">.</hi></p>

<p rend="gatha1"> ‘‘दब्बो <pb ed="P" n="0.0110"/> चिररत्तसमाहितो, अकुहको निपको अपिहालु।</p>

<p rend="gathalast">सन्तं पदं अज्झगमा मुनि, पटिच्‍च परिनिब्बुतो कङ्खति कालं॥</p>

<p rend="hangnum" n="1228"><hi rend="paranum">१२२८</hi><hi rend="dot">.</hi></p>

<p rend="gatha1"> ‘‘मानं पजहस्सु गोतम, मानपथञ्‍च जहस्सु असेसं।</p>

<p rend="gathalast">मानपथम्हि स मुच्छितो, विप्पटिसारीहुवा चिररत्तं॥</p>

<p rend="hangnum" n="1229"><hi rend="paranum">१२२९</hi><hi rend="dot">.</hi></p>

<p rend="gatha1"> ‘‘मक्खेन मक्खिता पजा, मानहता निरयं पपतन्ति।</p>

<p rend="gathalast">सोचन्ति जना चिररत्तं, मानहता निरयं उपपन्‍ना॥</p>

<p rend="hangnum" n="1230"><hi rend="paranum">१२३०</hi><hi rend="dot">.</hi></p>

<p rend="gatha1"> ‘‘न <pb ed="V" n="0.0297"/> हि सोचति भिक्खु कदाचि, मग्गजिनो सम्मा पटिपन्‍नो।</p>

<p rend="gathalast">कित्तिञ्‍च <pb ed="T" n="0.0434"/> सुखञ्‍चानुभोति, धम्मदसोति तमाहु तथत्तं॥</p>

<p rend="hangnum" n="1231"><hi rend="paranum">१२३१</hi><hi rend="dot">.</hi></p>

<p rend="gatha1"> ‘‘तस्मा अखिलो इध <note>अखिलो (सी॰), अखिलोध (सं॰ नि॰ १.२११)</note> पधानवा, नीवरणानि पहाय विसुद्धो।</p>

<p rend="gathalast">मानञ्‍च पहाय असेसं, विज्‍जायन्तकरो समितावी॥</p>

<p rend="hangnum" n="1232"><hi rend="paranum">१२३२</hi><hi rend="dot">.</hi></p>

<p rend="gatha1"> ‘‘कामरागेन डय्हामि, चित्तं मे परिडय्हति।</p>

<p rend="gathalast">साधु निब्बापनं ब्रूहि, अनुकम्पाय गोतम॥</p>

<p rend="hangnum" n="1233"><hi rend="paranum">१२३३</hi><hi rend="dot">.</hi></p>

<p rend="gatha1"> ‘‘सञ्‍ञाय <pb ed="M" n="0.0370"/> विपरियेसा, चित्तं ते परिडय्हति।</p>

<p rend="gathalast">निमित्तं परिवज्‍जेहि, सुभं रागूपसंहितं ( ) <note>(सङ्खारे परतो पस्स, दुक्खतो मा च अत्ततो। निब्बापेहि महारागं, मा दय्हित्थो पुनप्पुनं।) (सी॰ सं॰ नि॰ १.२१२) उद्दानगाथायं एकसत्ततीतिसङ्ख्या च, थेरगाथाट्ठकथा च पस्सितब्बा</note>॥</p>

<p rend="hangnum" n="1234"><hi rend="paranum">१२३४</hi><hi rend="dot">.</hi></p>

<p rend="gatha1"> ‘‘असुभाय चित्तं भावेहि, एकग्गं सुसमाहितं।</p>

<p rend="gathalast">सति कायगता त्यत्थु, निब्बिदाबहुलो भव॥</p>

<p rend="hangnum" n="1235"><hi rend="paranum">१२३५</hi><hi rend="dot">.</hi></p>

<p rend="gatha1"> ‘‘अनिमित्तञ्‍च भावेहि, मानानुसयमुज्‍जह।</p>

<p rend="gathalast">ततो मानाभिसमया, उपसन्तो चरिस्ससि॥</p>

<p rend="hangnum" n="1236"><hi rend="paranum">१२३६</hi><hi rend="dot">.</hi></p>

<p rend="gatha1"> ‘‘तमेव वाचं भासेय्य, यायत्तानं न तापये।</p>

<p rend="gathalast">परे च न विहिंसेय्य, सा वे वाचा सुभासिता॥</p>

<p rend="hangnum" n="1237"><hi rend="paranum">१२३७</hi><hi rend="dot">.</hi></p>

<p rend="gatha1"> ‘‘पियवाचमेव भासेय्य, या वाचा पटिनन्दिता।</p>

<p rend="gathalast">यं अनादाय पापानि, परेसं भासते पियं॥</p>

<p rend="hangnum" n="1238"><hi rend="paranum">१२३८</hi><hi rend="dot">.</hi></p>

<p rend="gatha1"> ‘‘सच्‍चं वे अमता वाचा, एस धम्मो सनन्तनो।</p>

<p rend="gathalast">सच्‍चे अत्थे च धम्मे च, आहु सन्तो पतिट्ठिता॥</p>

<p rend="hangnum" n="1239"><hi rend="paranum">१२३९</hi><hi rend="dot">.</hi></p>

<p rend="gatha1"> ‘‘यं बुद्धो भासति वाचं, खेमं निब्बानपत्तिया।</p>

<p rend="gathalast">दुक्खस्सन्तकिरियाय, सा वे वाचानमुत्तमा॥</p>

<p rend="hangnum" n="1240"><hi rend="paranum">१२४०</hi><hi rend="dot">.</hi></p>

<p rend="gatha1"> ‘‘गम्भीरपञ्‍ञो मेधावी, मग्गामग्गस्स कोविदो।</p>

<p rend="gathalast">सारिपुत्तो <pb ed="T" n="0.0435"/> महापञ्‍ञो, धम्मं देसेति भिक्खुनं॥</p>

<p rend="hangnum" n="1241"><hi rend="paranum">१२४१</hi><hi rend="dot">.</hi></p>

<p rend="gatha1"> ‘‘सङ्खित्तेनपि देसेति, वित्थारेनपि भासति।</p>

<p rend="gathalast">सालिकायिव निग्घोसो, पटिभानं उदिय्यति <note>उदीरयि (सी॰), उदीय्यति (स्या॰), उदय्यति (?) उट्ठहतीति तंसंवण्णना</note>॥</p>

<p rend="hangnum" n="1242"><hi rend="paranum">१२४२</hi><hi rend="dot">.</hi></p>

<p rend="gatha1"> ‘‘तस्स <pb ed="P" n="0.0111"/> तं देसयन्तस्स, सुणन्ति मधुरं गिरं।</p>

<p rend="gatha2">सरेन रजनीयेन, सवनीयेन वग्गुना।</p>

<p rend="gathalast">उदग्गचित्ता मुदिता, सोतं ओधेन्ति भिक्खवो॥</p>

<p rend="hangnum" n="1243"><hi rend="paranum">१२४३</hi><hi rend="dot">.</hi></p>

<p rend="gatha1"> ‘‘अज्‍ज पन्‍नरसे विसुद्धिया, भिक्खू पञ्‍चसता समागता।</p>

<p rend="gathalast">संयोजनबन्धनच्छिदा, अनीघा खीणपुनब्भवा इसी॥</p>

<p rend="hangnum" n="1244"><hi rend="paranum">१२४४</hi><hi rend="dot">.</hi></p>

<p rend="gatha1"> ‘‘चक्‍कवत्ती <pb ed="V" n="0.0298"/> यथा राजा, अमच्‍चपरिवारितो।</p>

<p rend="gathalast">समन्ता अनुपरियेति, सागरन्तं महिं इमं॥</p>

<p rend="hangnum" n="1245"><hi rend="paranum">१२४५</hi><hi rend="dot">.</hi></p>

<p rend="gatha1"> ‘‘एवं <pb ed="M" n="0.0371"/> विजितसङ्गामं, सत्थवाहं अनुत्तरं।</p>

<p rend="gathalast">सावका पयिरुपासन्ति, तेविज्‍जा मच्‍चुहायिनो॥</p>

<p rend="hangnum" n="1246"><hi rend="paranum">१२४६</hi><hi rend="dot">.</hi></p>

<p rend="gatha1"> ‘‘सब्बे भगवतो पुत्ता, पलापेत्थ न विज्‍जति।</p>

<p rend="gathalast">तण्हासल्‍लस्स हन्तारं, वन्दे आदिच्‍चबन्धुनं॥</p>

<p rend="hangnum" n="1247"><hi rend="paranum">१२४७</hi><hi rend="dot">.</hi></p>

<p rend="gatha1"> ‘‘परोसहस्सं भिक्खूनं, सुगतं पयिरुपासति।</p>

<p rend="gathalast">देसेन्तं विरजं धम्मं, निब्बानं अकुतोभयं॥</p>

<p rend="hangnum" n="1248"><hi rend="paranum">१२४८</hi><hi rend="dot">.</hi></p>

<p rend="gatha1"> ‘‘सुणन्ति धम्मं विमलं, सम्मासम्बुद्धदेसितं।</p>

<p rend="gathalast">सोभति वत सम्बुद्धो, भिक्खुसङ्घपुरक्खतो॥</p>

<p rend="hangnum" n="1249"><hi rend="paranum">१२४९</hi><hi rend="dot">.</hi></p>

<p rend="gatha1"> ‘‘‘नागनामो’सि भगवा, इसीनं इसिसत्तमो।</p>

<p rend="gathalast">महामेघोव हुत्वान, सावके अभिवस्ससि॥</p>

<p rend="hangnum" n="1250"><hi rend="paranum">१२५०</hi><hi rend="dot">.</hi></p>

<p rend="gatha1"> ‘‘दिवा <pb ed="T" n="0.0436"/> विहारा निक्खम्म, सत्थुदस्सनकम्यता।</p>

<p rend="gathalast">सावको ते महावीर, पादे वन्दति वङ्गिसो॥</p>

<p rend="hangnum" n="1251"><hi rend="paranum">१२५१</hi><hi rend="dot">.</hi></p>

<p rend="gatha1"> ‘‘उम्मग्गपथं मारस्स, अभिभुय्य चरति पभिज्‍ज खीलानि।</p>

<p rend="gathalast">तं पस्सथ बन्धपमुञ्‍चकरं, असितंव भागसो पविभज्‍ज॥</p>

<p rend="hangnum" n="1252"><hi rend="paranum">१२५२</hi><hi rend="dot">.</hi></p>

<p rend="gatha1"> ‘‘ओघस्स हि नितरणत्थं, अनेकविहितं मग्गं अक्खासि।</p>

<p rend="gathalast">तस्मिञ्‍च अमते अक्खाते, धम्मदसा ठिता असंहीरा॥</p>

<p rend="hangnum" n="1253"><hi rend="paranum">१२५३</hi><hi rend="dot">.</hi></p>

<p rend="gatha1"> ‘‘पज्‍जोतकरो अतिविज्झ <note>अतिविज्झ धम्मं (सी॰)</note>, सब्बठितीनं अतिक्‍कममद्दस <note>अतिक्‍कममद्द (सी॰ क॰)</note>।</p>

<p rend="gathalast">ञत्वा च सच्छिकत्वा च, अग्गं सो देसयि दसद्धानं॥</p>

<p rend="hangnum" n="1254"><hi rend="paranum">१२५४</hi><hi rend="dot">.</hi></p>

<p rend="gatha1"> ‘‘एवं सुदेसिते धम्मे, को पमादो विजानतं धम्मं।</p>

<p rend="gathalast">तस्मा हि तस्स भगवतो सासने, अप्पमत्तो सदा नमस्समनुसिक्खे॥</p>

<p rend="hangnum" n="1255"><hi rend="paranum">१२५५</hi><hi rend="dot">.</hi></p>

<p rend="gatha1"> ‘‘बुद्धानुबुद्धो यो थेरो, कोण्डञ्‍ञो तिब्बनिक्‍कमो।</p>

<p rend="gathalast">लाभी सुखविहारानं, विवेकानं अभिण्हसो॥</p>

<p rend="hangnum" n="1256"><hi rend="paranum">१२५६</hi><hi rend="dot">.</hi></p>

<p rend="gatha1"> ‘‘यं <pb ed="M" n="0.0372"/><pb ed="P" n="0.0112"/> सावकेन पत्तब्बं, सत्थु सासनकारिना।</p>

<p rend="gathalast">सब्बस्स तं अनुप्पत्तं, अप्पमत्तस्स सिक्खतो॥</p>

<p rend="hangnum" n="1257"><hi rend="paranum">१२५७</hi><hi rend="dot">.</hi></p>

<p rend="gatha1"> ‘‘महानुभावो तेविज्‍जो, चेतोपरियकोविदो।</p>

<p rend="gathalast">कोण्डञ्‍ञो बुद्धदायादो, पादे वन्दति सत्थुनो॥</p>

<p rend="hangnum" n="1258"><hi rend="paranum">१२५८</hi><hi rend="dot">.</hi></p>

<p rend="gatha1"> ‘‘नगस्स <pb ed="V" n="0.0299"/> पस्से आसीनं, मुनिं दुक्खस्स पारगुं।</p>

<p rend="gathalast">सावका पयिरुपासन्ति, तेविज्‍जा मच्‍चुहायिनो॥</p>

<p rend="hangnum" n="1259"><hi rend="paranum">१२५९</hi><hi rend="dot">.</hi></p>

<p rend="gatha1"> ‘‘चेतसा <note>ते चेतसा (सं॰ नि॰ १.२१८)</note> अनुपरियेति, मोग्गल्‍लानो महिद्धिको।</p>

<p rend="gathalast">चित्तं <pb ed="T" n="0.0437"/> नेसं समन्वेसं <note>समन्‍नेसं (सं॰ नि॰ १.२१८)</note>, विप्पमुत्तं निरूपधिं॥</p>

<p rend="hangnum" n="1260"><hi rend="paranum">१२६०</hi><hi rend="dot">.</hi></p>

<p rend="gatha1"> ‘‘एवं सब्बङ्गसम्पन्‍नं, मुनिं दुक्खस्स पारगुं।</p>

<p rend="gathalast">अनेकाकारसम्पन्‍नं, पयिरुपासन्ति गोतमं॥</p>

<p rend="hangnum" n="1261"><hi rend="paranum">१२६१</hi><hi rend="dot">.</hi></p>

<p rend="gatha1"> ‘‘चन्दो यथा विगतवलाहके नभे, विरोचति वीतमलोव भाणुमा।</p>

<p rend="gathalast">एवम्पि अङ्गीरस त्वं महामुनि, अतिरोचसि यससा सब्बलोकं॥</p>

<p rend="hangnum" n="1262"><hi rend="paranum">१२६२</hi><hi rend="dot">.</hi></p>

<p rend="gatha1"> ‘‘कावेय्यमत्ता विचरिम्ह पुब्बे, गामा गामं पुरा पुरं।</p>

<p rend="gathalast">अथद्दसाम सम्बुद्धं, सब्बधम्मान पारगुं॥</p>

<p rend="hangnum" n="1263"><hi rend="paranum">१२६३</hi><hi rend="dot">.</hi></p>

<p rend="gatha1"> ‘‘सो मे धम्ममदेसेसि, मुनि दुक्खस्स पारगू।</p>

<p rend="gathalast">धम्मं सुत्वा पसीदिम्ह, सद्धा <note>अद्धा (सी॰ अट्ठ॰)</note> नो उदपज्‍जथ॥</p>

<p rend="hangnum" n="1264"><hi rend="paranum">१२६४</hi><hi rend="dot">.</hi></p>

<p rend="gatha1"> ‘‘तस्साहं वचनं सुत्वा, खन्धे आयतनानि च।</p>

<p rend="gathalast">धातुयो च विदित्वान, पब्बजिं अनगारियं॥</p>

<p rend="hangnum" n="1265"><hi rend="paranum">१२६५</hi><hi rend="dot">.</hi></p>

<p rend="gatha1"> ‘‘बहूनं वत अत्थाय, उप्पज्‍जन्ति तथागता।</p>

<p rend="gathalast">इत्थीनं पुरिसानञ्‍च, ये ते सासनकारका॥</p>

<p rend="hangnum" n="1266"><hi rend="paranum">१२६६</hi><hi rend="dot">.</hi></p>

<p rend="gatha1"> ‘‘तेसं खो वत अत्थाय, बोधिमज्झगमा मुनि।</p>

<p rend="gathalast">भिक्खूनं भिक्खुनीनञ्‍च, ये निरामगतद्दसा॥</p>

<p rend="hangnum" n="1267"><hi rend="paranum">१२६७</hi><hi rend="dot">.</hi></p>

<p rend="gatha1"> ‘‘सुदेसिता चक्खुमता, बुद्धेनादिच्‍चबन्धुना।</p>

<p rend="gathalast">चत्तारि अरियसच्‍चानि, अनुकम्पाय पाणिनं॥</p>

<p rend="hangnum" n="1268"><hi rend="paranum">१२६८</hi><hi rend="dot">.</hi></p>

<p rend="gatha1"> ‘‘दुक्खं <pb ed="M" n="0.0373"/> दुक्खसमुप्पादं, दुक्खस्स च अतिक्‍कमं।</p>

<p rend="gathalast">अरियं <pb ed="T" n="0.0438"/> चट्ठङ्गिकं मग्गं, दुक्खूपसमगामिनं॥</p>

<p rend="hangnum" n="1269"><hi rend="paranum">१२६९</hi><hi rend="dot">.</hi></p>

<p rend="gatha1"> ‘‘एवमेते तथा वुत्ता, दिट्ठा मे ते यथा तथा।</p>

<p rend="gathalast">सदत्थो मे अनुप्पत्तो, कतं बुद्धस्स सासनं॥</p>

<p rend="hangnum" n="1270"><hi rend="paranum">१२७०</hi><hi rend="dot">.</hi></p>

<p rend="gatha1"> ‘‘स्वागतं वत मे आसि, मम बुद्धस्स सन्तिके।</p>

<p rend="gathalast">सुविभत्तेसु <note>सविभत्तेसु (सी॰ क॰)</note> धम्मेसु, यं सेट्ठं तदुपागमिं॥</p>

<p rend="hangnum" n="1271"><hi rend="paranum">१२७१</hi><hi rend="dot">.</hi></p>

<p rend="gatha1"> ‘‘अभिञ्‍ञापारमिप्पत्तो, सोतधातु विसोधिता।</p>

<p rend="gathalast">तेविज्‍जो इद्धिपत्तोम्हि, चेतोपरियकोविदो॥</p>

<p rend="hangnum" n="1272"><hi rend="paranum">१२७२</hi><hi rend="dot">.</hi></p>

<p rend="gatha1"> ‘‘पुच्छामि <pb ed="P" n="0.0113"/> सत्थारमनोमपञ्‍ञं, दिट्ठेव धम्मे यो विचिकिच्छानं छेत्ता।</p>

<p rend="gathalast">अग्गाळवे कालमकासि भिक्खु, ञातो यसस्सी अभिनिब्बुतत्तो॥</p>

<p rend="hangnum" n="1273"><hi rend="paranum">१२७३</hi><hi rend="dot">.</hi></p>

<p rend="gatha1"> ‘‘निग्रोधकप्पो <pb ed="V" n="0.0300"/> इति तस्स नामं, तया कतं भगवा ब्राह्मणस्स।</p>

<p rend="gathalast">सो तं नमस्सं अचरि मुत्यपेखो, आरद्धवीरियो दळ्हधम्मदस्सी॥</p>

<p rend="hangnum" n="1274"><hi rend="paranum">१२७४</hi><hi rend="dot">.</hi></p>

<p rend="gatha1"> ‘‘तं सावकं सक्‍क मयम्पि सब्बे, अञ्‍ञातुमिच्छाम समन्तचक्खु।</p>

<p rend="gathalast">समवट्ठिता नो सवनाय सोता <note>हेतुं (सी॰ स्या॰) सुत्तनिपातट्ठकथा पस्सितब्बा</note>, तुवं नो सत्था त्वमनुत्तरोसि’’॥</p>

<p rend="hangnum" n="1275"><hi rend="paranum">१२७५</hi><hi rend="dot">.</hi></p>

<p rend="gatha1"> छिन्द <pb ed="T" n="0.0439"/> नो विचिकिच्छं ब्रूहि मेतं, परिनिब्बुतं वेदय भूरिपञ्‍ञ।</p>

<p rend="gathalast">मज्झेव नो भास समन्तचक्खु, सक्‍कोव देवान सहस्सनेत्तो॥</p>

<p rend="hangnum" n="1276"><hi rend="paranum">१२७६</hi><hi rend="dot">.</hi></p>

<p rend="gatha1"> ‘‘ये केचि गन्था इध मोहमग्गा, अञ्‍ञाणपक्खा विचिकिच्छठाना।</p>

<p rend="gathalast">तथागतं पत्वा न ते भवन्ति, चक्खुञ्हि एतं परमं नरानं॥</p>

<p rend="hangnum" n="1277"><hi rend="paranum">१२७७</hi><hi rend="dot">.</hi></p>

<p rend="gatha1"> ‘‘नो <pb ed="M" n="0.0374"/> चे हि जातु पुरिसो किलेसे, वातो यथा अब्भघनं विहाने।</p>

<p rend="gathalast">तमोवस्स निवुतो सब्बलोको, जोतिमन्तोपि न पभासेय्युं <note>न जोतिमन्तोपि नरा तपेय्युं (सु॰ नि॰ ३५०)</note>॥</p>

<p rend="hangnum" n="1278"><hi rend="paranum">१२७८</hi><hi rend="dot">.</hi></p>

<p rend="gatha1"> ‘‘धीरा च पज्‍जोतकरा भवन्ति, तं तं अहं वीर तथेव मञ्‍ञे।</p>

<p rend="gathalast">विपस्सिनं जानमुपागमिम्ह, परिसासु नो आविकरोहि कप्पं॥</p>

<p rend="hangnum" n="1279"><hi rend="paranum">१२७९</hi><hi rend="dot">.</hi></p>

<p rend="gatha1"> ‘‘खिप्पं गिरं एरय वग्गु वग्गुं, हंसोव पग्गय्ह सणिकं निकूज।</p>

<p rend="gathalast">बिन्दुस्सरेन <pb ed="P" n="0.0114"/> सुविकप्पितेन, सब्बेव ते उज्‍जुगता सुणोम॥</p>

<p rend="hangnum" n="1280"><hi rend="paranum">१२८०</hi><hi rend="dot">.</hi></p>

<p rend="gatha1"> ‘‘पहीनजातिमरणं <pb ed="T" n="0.0440"/> असेसं, निग्गय्ह धोनं वदेस्सामि <note>पटिवेदियामि (सी॰ क॰)</note> धम्मं।</p>

<p rend="gathalast">न कामकारो हि <note>होति (सी॰ क॰)</note> पुथुज्‍जनानं, सङ्खेय्यकारो च <note>व (बहूसु)</note> तथागतानं॥</p>

<p rend="hangnum" n="1281"><hi rend="paranum">१२८१</hi><hi rend="dot">.</hi></p>

<p rend="gatha1"> ‘‘सम्पन्‍नवेय्याकरणं तवेदं, समुज्‍जुपञ्‍ञस्स समुग्गहीतं।</p>

<p rend="gathalast">अयमञ्‍जलि पच्छिमो सुप्पणामितो, मा मोहयी जानमनोमपञ्‍ञ॥</p>

<p rend="hangnum" n="1282"><hi rend="paranum">१२८२</hi><hi rend="dot">.</hi></p>

<p rend="gatha1"> ‘‘परोपरं अरियधम्मं विदित्वा, मा मोहयी जानमनोमवीरिय।</p>

<p rend="gathalast">वारिं यथा घम्मनि घम्मतत्तो, वाचाभिकङ्खामि सुतं पवस्स॥</p>

<p rend="hangnum" n="1283"><hi rend="paranum">१२८३</hi><hi rend="dot">.</hi></p>

<p rend="gatha1"> ‘‘यदत्थिकं ब्रह्मचरियं अचरी, कप्पायनो कच्‍चिस्सतं अमोघं।</p>

<p rend="gathalast">निब्बायि सो आदु सउपादिसेसो <note>अनुपादिसेसा (सी॰), अनुपादिसेसो (क॰)</note>, यथा विमुत्तो अहु तं सुणोम॥</p>

<p rend="hangnum" n="1284"><hi rend="paranum">१२८४</hi><hi rend="dot">.</hi></p>

<p rend="gatha1"> ‘‘‘अच्छेच्छि <pb ed="M" n="0.0375"/> तण्हं इध नामरूपे,</p>

<p rend="gatha2">(इति भगवा) कण्हस्स सोतं दीघरत्तानुसयितं।</p>

<p rend="gathalast">अतारि जातिं मरणं असेसं’, इच्‍चब्रवि <pb ed="T" n="0.0441"/> भगवा पञ्‍चसेट्ठो॥</p>

<p rend="hangnum" n="1285"><hi rend="paranum">१२८५</hi><hi rend="dot">.</hi></p>

<p rend="gatha1"> ‘‘एस सुत्वा पसीदामि, वचो ते इसिसत्तम।</p>

<p rend="gathalast">अमोघं किर मे पुट्ठं, न मं वञ्‍चेसि ब्राह्मणो॥</p>

<p rend="hangnum" n="1286"><hi rend="paranum">१२८६</hi><hi rend="dot">.</hi></p>

<p rend="gatha1"> ‘‘यथा वादी तथा कारी, अहु बुद्धस्स सावको।</p>

<p rend="gathalast">अच्छेच्छि मच्‍चुनो जालं, ततं मायाविनो दळ्हं॥</p>

<p rend="hangnum" n="1287"><hi rend="paranum">१२८७</hi><hi rend="dot">.</hi></p>

<p rend="gatha1"> ‘‘अद्दस <pb ed="V" n="0.0301"/> भगवा आदिं, उपादानस्स कप्पियो।</p>

<p rend="gathalast">अच्‍चगा <pb ed="P" n="0.0115"/> वत कप्पानो, मच्‍चुधेय्यं सुदुत्तरं॥</p>

<p rend="hangnum" n="1288"><hi rend="paranum">१२८८</hi><hi rend="dot">.</hi></p>

<p rend="gatha1"> ‘‘तं देवदेवं वन्दामि, पुत्तं ते द्विपदुत्तम।</p>

<p rend="gathalast">अनुजातं महावीरं, नागं नागस्स ओरस’’न्ति॥</p>

<p rend="centre">इत्थं सुदं आयस्मा वङ्गीसो थेरो गाथायो</p>

<p rend="bodytext">अभासित्थाति।</p>

<trailer rend="centre">महानिपातो निट्ठितो।</trailer>
</div>

<p rend="bodytext">तत्रुद्दानं –</p>

<p rend="gatha1">सत्ततिम्हि निपातम्हि, वङ्गीसो पटिभाणवा।</p>

<p rend="gathalast">एकोव थेरो नत्थञ्‍ञो, गाथायो एकसत्ततीति॥</p>

<p rend="centre">निट्ठिता थेरगाथायो।</p>

<p rend="bodytext">तत्रुद्दानं –</p>

<p rend="gatha1">सहस्सं होन्ति ता गाथा, तीणि सट्ठिसतानि च।</p>

<p rend="gathalast">थेरा च द्वे सता सट्ठि, चत्तारो च पकासिता॥</p>

<p rend="gatha1">सीहनादं नदित्वान, बुद्धपुत्ता अनासवा।</p>

<p rend="gathalast">खेमन्तं पापुणित्वान, अग्गिखन्धाव निब्बुताति॥</p>

<trailer rend="centre">थेरगाथापाळि निट्ठिता।</trailer>
</div>

</body>
<back></back>
</text>
</TEI.2>
