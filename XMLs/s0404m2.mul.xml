<?xml version="1.0" encoding="UTF-16"?>
<?xml-stylesheet type="text/xsl" href="tipitaka-deva.xsl"?>
<TEI.2>
<teiHeader></teiHeader>
<text>
<front></front>
<body xml:space="preserve">
<div id="an9" n="an9" type="book">
<p rend="centre" n="0">॥ नमो तस्स भगवतो अरहतो सम्मासम्बुद्धस्स॥</p>

<p rend="nikaya">अङ्गुत्तरनिकायो</p>

<head rend="book">नवकनिपातपाळि</head>

<div id="an9_1" n="an9_1" type="pannasaka">
<head rend="title">१. पठमपण्णासकं</head>

<div id="an9_1_1" n="an9_1_1" type="vagga">
<head rend="chapter">१. सम्बोधिवग्गो</head>

<p rend="subhead">१. सम्बोधिसुत्तं</p>

<p rend="bodytext" n="1"><hi rend="paranum">१</hi><hi rend="dot">.</hi> एवं <pb ed="T" n="4.0363"/><pb ed="M" n="3.0163"/><pb ed="V" n="3.0171"/><pb ed="P" n="4.0351"/> मे सुतं – एकं समयं भगवा सावत्थियं विहरति जेतवने अनाथपिण्डिकस्स आरामे। तत्र खो भगवा भिक्खू आमन्तेसि –</p>

<p rend="bodytext">‘‘सचे, भिक्खवे, अञ्‍ञतित्थिया परिब्बाजका एवं पुच्छेय्युं – ‘सम्बोधिपक्खिकानं <note>सम्बोधपक्खिकानं (सी॰ स्या॰ पी॰)</note>, आवुसो, धम्मानं का उपनिसा भावनाया’ति, एवं पुट्ठा तुम्हे, भिक्खवे, तेसं अञ्‍ञतित्थियानं <pb ed="V" n="3.0172"/> परिब्बाजकानं किन्ति ब्याकरेय्याथा’’ति? ‘‘भगवंमूलका नो, भन्ते, धम्मा…पे॰… भगवतो सुत्वा भिक्खू धारेस्सन्ती’’ति।</p>

<p rend="bodytext">‘‘तेन हि, भिक्खवे, सुणाथ, साधुकं मनसि करोथ; भासिस्सामी’’ति। ‘‘एवं, भन्ते’’ति खो ते भिक्खू भगवतो पच्‍चस्सोसुं। भगवा एतदवोच –</p>

<p rend="bodytext">‘‘सचे, भिक्खवे, अञ्‍ञतित्थिया परिब्बाजका एवं पुच्छेय्युं – ‘सम्बोधिपक्खिकानं, आवुसो, धम्मानं का उपनिसा भावनाया’ति, एवं पुट्ठा <pb ed="M" n="3.0164"/> तुम्हे, भिक्खवे, तेसं अञ्‍ञतित्थियानं परिब्बाजकानं एवं ब्याकरेय्याथ <pb ed="T" n="4.0364"/> –</p>

<p rend="bodytext">‘‘इधावुसो, भिक्खु कल्याणमित्तो होति कल्याणसहायो कल्याणसम्पवङ्को<pb ed="P" n="4.0352"/>। सम्बोधिपक्खिकानं, आवुसो, धम्मानं अयं पठमा उपनिसा भावनाय।</p>

<p rend="bodytext">‘‘पुन चपरं, आवुसो, भिक्खु सीलवा होति, पातिमोक्खसंवरसंवुतो विहरति आचारगोचरसम्पन्‍नो अणुमत्तेसु वज्‍जेसु भयदस्सावी, समादाय सिक्खति सिक्खापदेसु। सम्बोधिपक्खिकानं, आवुसो, धम्मानं अयं दुतिया उपनिसा भावनाय।</p>

<p rend="bodytext">‘‘पुन चपरं, आवुसो, भिक्खु यायं कथा अभिसल्‍लेखिका चेतोविवरणसप्पाया, सेय्यथिदं – अप्पिच्छकथा सन्तुट्ठिकथा पविवेककथा असंसग्गकथा वीरियारम्भकथा सीलकथा समाधिकथा पञ्‍ञाकथा विमुत्तिकथा विमुत्तिञाणदस्सनकथा, एवरूपिया कथाय निकामलाभी होति अकिच्छलाभी अकसिरलाभी। सम्बोधिपक्खिकानं, आवुसो, धम्मानं अयं ततिया उपनिसा भावनाय।</p>

<p rend="bodytext">‘‘पुन चपरं, आवुसो, भिक्खु आरद्धवीरियो विहरति अकुसलानं धम्मानं पहानाय, कुसलानं धम्मानं उपसम्पदाय, थामवा दळ्हपरक्‍कमो अनिक्खित्तधुरो कुसलेसु धम्मेसु। सम्बोधिपक्खिकानं, आवुसो, धम्मानं अयं चतुत्थी उपनिसा भावनाय।</p>

<p rend="bodytext">‘‘पुन चपरं, आवुसो, भिक्खु पञ्‍ञवा होति उदयत्थगामिनिया पञ्‍ञाय समन्‍नागतो अरियाय <pb ed="V" n="3.0173"/> निब्बेधिकाय सम्मा दुक्खक्खयगामिनिया। सम्बोधिपक्खिकानं, आवुसो, धम्मानं अयं पञ्‍चमी उपनिसा भावनाय’’।</p>

<p rend="bodytext">‘‘कल्याणमित्तस्सेतं<pb ed="T" n="4.0365"/>, भिक्खवे, भिक्खुनो पाटिकङ्खं कल्याणसहायस्स कल्याणसम्पवङ्कस्स – सीलवा भविस्सति, पातिमोक्खसंवरसंवुतो विहरिस्सति आचारगोचरसम्पन्‍नो अणुमत्तेसु वज्‍जेसु भयदस्सावी, समादाय सिक्खिस्सति सिक्खापदेसु।</p>

<p rend="bodytext">‘‘कल्याणमित्तस्सेतं, भिक्खवे, भिक्खुनो पाटिकङ्खं कल्याणसहायस्स कल्याणसम्पवङ्कस्स – यायं कथा अभिसल्‍लेखिका चेतोविवरणसप्पाया, सेय्यथिदं – अप्पिच्छकथा सन्तुट्ठिकथा पविवेककथा <pb ed="M" n="3.0165"/> असंसग्गकथा वीरियारम्भकथा सीलकथा समाधिकथा पञ्‍ञाकथा विमुत्तिकथा विमुत्तिञाणदस्सनकथा, एवरूपिया कथाय निकामलाभी भविस्सति अकिच्छलाभी अकसिरलाभी।</p>

<p rend="bodytext">‘‘कल्याणमित्तस्सेतं, भिक्खवे, भिक्खुनो पाटिकङ्खं कल्याणसहायस्स कल्याणसम्पवङ्कस्स – आरद्धवीरियो विहरिस्सति <pb ed="P" n="4.0353"/> अकुसलानं धम्मानं पहानाय, कुसलानं धम्मानं उपसम्पदाय, थामवा दळ्हपरक्‍कमो अनिक्खित्तधुरो कुसलेसु धम्मेसु।</p>

<p rend="bodytext">‘‘कल्याणमित्तस्सेतं, भिक्खवे, भिक्खुनो पाटिकङ्खं कल्याणसहायस्स कल्याणसम्पवङ्कस्स – पञ्‍ञवा भविस्सति उदयत्थगामिनिया पञ्‍ञाय समन्‍नागतो अरियाय निब्बेधिकाय सम्मा दुक्खक्खयगामिनिया।</p>

<p rend="bodytext">‘‘तेन च पन, भिक्खवे, भिक्खुना इमेसु पञ्‍चसु धम्मेसु पतिट्ठाय चत्तारो धम्मा उत्तरि <note>उत्तरिं (सी॰ स्या॰ पी॰)</note> भावेतब्बा – असुभा भावेतब्बा रागस्स पहानाय, मेत्ता भावेतब्बा ब्यापादस्स पहानाय, आनापानस्सति <note>आनापानसति (सी॰ पी॰)</note> भावेतब्बा वितक्‍कुपच्छेदाय, अनिच्‍चसञ्‍ञा भावेतब्बा अस्मिमानसमुग्घाताय। अनिच्‍चसञ्‍ञिनो, भिक्खवे, अनत्तसञ्‍ञा सण्ठाति। अनत्तसञ्‍ञी अस्मिमानसमुग्घातं पापुणाति दिट्ठेव धम्मे निब्बान’’न्ति<pb ed="T" n="4.0366"/>। पठमं।</p>

<p rend="subhead">२. निस्सयसुत्तं</p>

<p rend="bodytext" n="2"><hi rend="paranum">२</hi><hi rend="dot">.</hi> अथ <pb ed="V" n="3.0174"/> खो अञ्‍ञतरो भिक्खु येन भगवा तेनुपसङ्कमि; उपसङ्कमित्वा भगवन्तं…पे॰… एकमन्तं निसिन्‍नो खो सो भिक्खु भगवन्तं एतदवोच – ‘‘‘निस्सयसम्पन्‍नो निस्सयसम्पन्‍नो’ति, भन्ते, वुच्‍चति। कित्तावता नु खो, भन्ते, भिक्खु निस्सयसम्पन्‍नो होती’’ति? ‘‘सद्धं चे, भिक्खु, भिक्खु निस्साय अकुसलं पजहति कुसलं भावेति, पहीनमेवस्स तं अकुसलं होति। हिरिं चे, भिक्खु, भिक्खु निस्साय…पे॰… ओत्तप्पं चे, भिक्खु, भिक्खु निस्साय…पे॰… वीरियं चे, भिक्खु, भिक्खु निस्साय…पे॰… पञ्‍ञं चे, भिक्खु, भिक्खु निस्साय अकुसलं पजहति कुसलं भावेति, पहीनमेवस्स तं अकुसलं होति<pb ed="P" n="4.0354"/>। तं हिस्स भिक्खुनो अकुसलं पहीनं होति सुप्पहीनं, यंस अरियाय पञ्‍ञाय दिस्वा पहीनं’’।</p>

<p rend="bodytext">‘‘तेन <pb ed="M" n="3.0166"/> च पन, भिक्खु, भिक्खुना इमेसु पञ्‍चसु धम्मेसु पतिट्ठाय चत्तारो उपनिस्साय विहातब्बा। कतमे चत्तारो? इध, भिक्खु, भिक्खु सङ्खायेकं पटिसेवति, सङ्खायेकं अधिवासेति, सङ्खायेकं परिवज्‍जेति, सङ्खायेकं विनोदेति। एवं खो, भिक्खु, भिक्खु निस्सयसम्पन्‍नो होती’’ति। दुतियं।</p>

<p rend="subhead">३. मेघियसुत्तं</p>

<p rend="bodytext" n="3"><hi rend="paranum">३</hi><hi rend="dot">.</hi> एकं समयं भगवा चालिकायं विहरति चालिकापब्बते। तेन खो पन समयेन आयस्मा मेघियो भगवतो उपट्ठाको होति। अथ खो आयस्मा मेघियो येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं अट्ठासि। एकमन्तं ठितो खो आयस्मा मेघियो भगवन्तं एतदवोच – ‘‘इच्छामहं, भन्ते, जन्तुगामं <note>जतुगामं (सी॰ अट्ठ॰, स्या॰ अट्ठ॰), जत्तुगामं (क॰ अट्ठकथायम्पि पाठन्तरं)</note> पिण्डाय <pb ed="T" n="4.0367"/> पविसितु’’न्ति। ‘‘यस्स दानि त्वं, मेघिय, कालं मञ्‍ञसी’’ति।</p>

<p rend="bodytext">अथ खो आयस्मा मेघियो पुब्बण्हसमयं निवासेत्वा पत्तचीवरमादाय जन्तुगामं पिण्डाय पाविसि। जन्तुगामे पिण्डाय चरित्वा पच्छाभत्तं पिण्डपातपटिक्‍कन्तो येन किमिकाळाय नदिया तीरं तेनुपसङ्कमि। अद्दसा खो आयस्मा मेघियो किमिकाळाय नदिया <pb ed="V" n="3.0175"/> तीरे जङ्घाविहारं <note>जङ्घविहारं (स्या॰ क॰)</note> अनुचङ्कममानो अनुविचरमानो अम्बवनं <pb ed="P" n="4.0355"/> पासादिकं रमणीयं। दिस्वानस्स एतदहोसि – ‘‘पासादिकं वतिदं अम्बवनं रमणीयं, अलं वतिदं कुलपुत्तस्स पधानत्थिकस्स पधानाय। सचे मं भगवा अनुजानेय्य, आगच्छेय्याहं इमं अम्बवनं पधानाया’’ति।</p>

<p rend="bodytext">अथ खो आयस्मा मेघियो येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्‍नो खो आयस्मा मेघियो भगवन्तं एतदवोच – ‘‘इधाहं, भन्ते, पुब्बण्हसमयं निवासेत्वा पत्तचीवरमादाय जन्तुगामं पिण्डाय पाविसिं। जन्तुगामे पिण्डाय चरित्वा पच्छाभत्तं पिण्डपातपटिक्‍कन्तो येन किमिकाळाय नदिया तीरं तेनुपसङ्कमिं। अद्दसं खो अहं, भन्ते, किमिकाळाय नदिया तीरे जङ्घाविहारं अनुचङ्कममानो अनुविचरमानो अम्बवनं पासादिकं रमणीयं। दिस्वान मे एतदहोसि – ‘पासादिकं वतिदं अम्बवनं रमणीयं। अलं वतिदं कुलपुत्तस्स पधानत्थिकस्स पधानाय। सचे <pb ed="M" n="3.0167"/> मं भगवा अनुजानेय्य, आगच्छेय्याहं इमं अम्बवनं पधानाया’ति। सचे मं भगवा अनुजानेय्य, गच्छेय्याहं तं अम्बवनं पधानाया’’ति। ‘‘आगमेहि ताव, मेघिय<pb ed="T" n="4.0368"/>! एककम्हि <note>एककम्हा (सी॰ पी॰)</note> ताव <note>वत (क॰)</note> याव अञ्‍ञोपि कोचि भिक्खु आगच्छती’’ति <note>दिस्सतूति (सब्बत्थ, टीकायम्पि पाठन्तरं), आगच्छतूति, दिस्सतीति (टीकायं पाठन्तरानि)</note>।</p>

<p rend="bodytext">दुतियम्पि खो आयस्मा मेघियो भगवन्तं एतदवोच – ‘‘भगवतो, भन्ते, नत्थि किञ्‍चि उत्तरि करणीयं, नत्थि कतस्स पटिचयो। मय्हं खो पन, भन्ते, अत्थि उत्तरि करणीयं, अत्थि कतस्स पटिचयो। सचे मं भगवा अनुजानेय्य, गच्छेय्याहं तं अम्बवनं पधानाया’’ति। ‘‘आगमेहि ताव, मेघिय, एककम्हि ताव याव अञ्‍ञोपि कोचि भिक्खु आगच्छती’’ति।</p>

<p rend="bodytext">ततियम्पि <pb ed="P" n="4.0356"/> खो आयस्मा मेघियो भगवन्तं एतदवोच – ‘‘भगवतो, भन्ते, नत्थि किञ्‍चि उत्तरि करणीयं, नत्थि कतस्स पटिचयो। मय्हं खो पन, भन्ते, अत्थि उत्तरि करणीयं, अत्थि कतस्स पटिचयो। सचे मं भगवा अनुजानेय्य, गच्छेय्याहं तं अम्बवनं पधानाया’’ति। ‘‘पधानन्ति खो, मेघिय, वदमानं किन्ति वदेय्याम! यस्स दानि त्वं, मेघिय, कालं मञ्‍ञसी’’ति।</p>

<p rend="bodytext">अथ <pb ed="V" n="3.0176"/> खो आयस्मा मेघियो उट्ठायासना भगवन्तं अभिवादेत्वा पदक्खिणं कत्वा येन तं अम्बवनं तेनुपसङ्कमि; उपसङ्कमित्वा तं अम्बवनं अज्झोगाहेत्वा अञ्‍ञतरस्मिं रुक्खमूले दिवाविहारं निसीदि। अथ खो आयस्मतो मेघियस्स तस्मिं अम्बवने विहरन्तस्स येभुय्येन तयो पापका अकुसला वितक्‍का समुदाचरन्ति, सेय्यथिदं – कामवितक्‍को, ब्यापादवितक्‍को, विहिंसावितक्‍को। अथ खो आयस्मतो मेघियस्स एतदहोसि – ‘‘अच्छरियं वत भो, अब्भुतं वत भो! सद्धाय च वतम्हा अगारस्मा अनगारियं पब्बजिता; अथ च पनिमेहि तीहि पापकेहि अकुसलेहि वितक्‍केहि अन्वासत्ता – कामवितक्‍केन, ब्यापादवितक्‍केन, विहिंसावितक्‍केना’’ति।</p>

<p rend="bodytext">अथ <pb ed="T" n="4.0369"/> खो आयस्मा मेघियो येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्‍नो खो आयस्मा मेघियो भगवन्तं एतदवोच –</p>

<p rend="bodytext">‘‘इध <pb ed="M" n="3.0168"/> मय्हं, भन्ते, तस्मिं अम्बवने विहरन्तस्स येभुय्येन तयो पापका अकुसला वितक्‍का समुदाचरन्ति, सेय्यथिदं – कामवितक्‍को, ब्यापादवितक्‍को, विहिंसावितक्‍को। तस्स मय्हं, भन्ते, एतदहोसि – ‘अच्छरियं वत भो, अब्भुतं वत भो! सद्धाय च वतम्हा अगारस्मा अनगारियं पब्बजिता; अथ च पनिमेहि <pb ed="P" n="4.0357"/> तीहि पापकेहि अकुसलेहि वितक्‍केहि अन्वासत्ता – कामवितक्‍केन, ब्यापादवितक्‍केन, विहिंसावितक्‍केनाति’’’।</p>

<p rend="bodytext">‘‘अपरिपक्‍काय, मेघिय, चेतोविमुत्तिया पञ्‍च धम्मा परिपक्‍काय संवत्तन्ति। कतमे पञ्‍च? इध, मेघिय, भिक्खु कल्याणमित्तो होति कल्याणसहायो कल्याणसम्पवङ्को। अपरिपक्‍काय, मेघिय, चेतोविमुत्तिया अयं पठमो धम्मो परिपक्‍काय संवत्तति।</p>

<p rend="bodytext">‘‘पुन चपरं, मेघिय, भिक्खु सीलवा होति, पातिमोक्खसंवरसंवुतो विहरति आचारगोचरसम्पन्‍नो अणुमत्तेसु वज्‍जेसु भयदस्सावी, समादाय सिक्खति सिक्खापदेसु। अपरिपक्‍काय, मेघिय, चेतोविमुत्तिया अयं दुतियो धम्मो परिपक्‍काय संवत्तति।</p>

<p rend="bodytext">‘‘पुन चपरं, मेघिय, यायं कथा अभिसल्‍लेखिका चेतोविवरणसप्पाया, सेय्यथिदं – अप्पिच्छकथा <pb ed="V" n="3.0177"/> सन्तुट्ठिकथा पविवेककथा असंसग्गकथा <pb ed="T" n="4.0370"/> वीरियारम्भकथा सीलकथा समाधिकथा पञ्‍ञाकथा विमुत्तिकथा विमुत्तिञाणदस्सनकथा, एवरूपिया कथाय निकामलाभी होति अकिच्छलाभी अकसिरलाभी। अपरिपक्‍काय, मेघिय, चेतोविमुत्तिया अयं ततियो धम्मो परिपक्‍काय संवत्तति।</p>

<p rend="bodytext">‘‘पुन चपरं, मेघिय, भिक्खु आरद्धवीरियो विहरति अकुसलानं धम्मानं पहानाय, कुसलानं धम्मानं उपसम्पदाय, थामवा दळ्हपरक्‍कमो अनिक्खित्तधुरो कुसलेसु धम्मेसु। अपरिपक्‍काय, मेघिय, चेतोविमुत्तिया अयं चतुत्थो धम्मो परिपक्‍काय संवत्तति।</p>

<p rend="bodytext">‘‘पुन चपरं, मेघिय, भिक्खु पञ्‍ञवा होति उदयत्थगामिनिया पञ्‍ञाय समन्‍नागतो अरियाय निब्बेधिकाय सम्मा दुक्खक्खयगामिनिया। अपरिपक्‍काय, मेघिय, चेतोविमुत्तिया अयं पञ्‍चमो धम्मो परिपक्‍काय संवत्तति।</p>

<p rend="bodytext">‘‘कल्याणमित्तस्सेतं<pb ed="M" n="3.0169"/>, मेघिय, भिक्खुनो पाटिकङ्खं कल्याणसहायस्स कल्याणसम्पवङ्कस्स – ‘सीलवा भविस्सति…पे॰ <pb ed="P" n="4.0358"/>… समादाय सिक्खिस्सति सिक्खापदेसु’’’।</p>

<p rend="bodytext">‘‘कल्याणमित्तस्सेतं, मेघिय, भिक्खुनो पाटिकङ्खं कल्याणसहायस्स कल्याणसम्पवङ्कस्स – ‘यायं कथा अभिसल्‍लेखिका चेतोविवरणसप्पाया, सेय्यथिदं – अप्पिच्छकथा…पे॰… विमुत्तिञाणदस्सनकथा, एवरूपिया कथाय निकामलाभी भविस्सति अकिच्छलाभी अकसिरलाभी’’’।</p>

<p rend="bodytext">‘‘कल्याणमित्तस्सेतं, मेघिय, भिक्खुनो पाटिकङ्खं कल्याणसहायस्स कल्याणसम्पवङ्कस्स – ‘आरद्धवीरियो विहरिस्सति…पे॰… अनिक्खित्तधुरो कुसलेसु धम्मेसु’’’।</p>

<p rend="bodytext">‘‘कल्याणमित्तस्सेतं<pb ed="T" n="4.0371"/>, मेघिय, भिक्खुनो पाटिकङ्खं कल्याणसहायस्स कल्याणसम्पवङ्कस्स – ‘पञ्‍ञवा भविस्सति…पे॰… सम्मादुक्खक्खयगामिनिया’’’।</p>

<p rend="bodytext">‘‘तेन <pb ed="V" n="3.0178"/> च पन, मेघिय, भिक्खुना इमेसु पञ्‍चसु धम्मेसु पतिट्ठाय चत्तारो धम्मा उत्तरि भावेतब्बा – असुभा भावेतब्बा रागस्स पहानाय, मेत्ता भावेतब्बा ब्यापादस्स पहानाय, आनापानस्सति भावेतब्बा वितक्‍कुपच्छेदाय, अनिच्‍चसञ्‍ञा भावेतब्बा अस्मिमानसमुग्घाताय। अनिच्‍चसञ्‍ञिनो, मेघिय, अनत्तसञ्‍ञा सण्ठाति। अनत्तसञ्‍ञी अस्मिमानसमुग्घातं पापुणाति दिट्ठेव धम्मे निब्बान’’न्ति। ततियं।</p>

<p rend="subhead">४. नन्दकसुत्तं</p>

<p rend="bodytext" n="4"><hi rend="paranum">४</hi><hi rend="dot">.</hi> एकं समयं भगवा सावत्थियं विहरति जेतवने अनाथपिण्डिकस्स आरामे। तेन खो पन समयेन आयस्मा नन्दको उपट्ठानसालायं भिक्खू धम्मिया कथाय सन्दस्सेति समादपेति समुत्तेजेति सम्पहंसेति। अथ खो भगवा सायन्हसमयं पटिसल्‍लाना वुट्ठितो येनुपट्ठानसाला तेनुपसङ्कमि; उपसङ्कमित्वा बहिद्वारकोट्ठके अट्ठासि कथापरियोसानं आगमयमानो। अथ खो भगवा कथापरियोसानं विदित्वा उक्‍कासेत्वा अग्गळं <pb ed="P" n="4.0359"/> आकोटेसि। विवरिंसु खो ते भिक्खू भगवतो द्वारं।</p>

<p rend="bodytext">अथ <pb ed="M" n="3.0170"/> खो भगवा उपट्ठानसालं पविसित्वा पञ्‍ञत्तासने निसीदि। निसज्‍ज खो भगवा आयस्मन्तं नन्दकं एतदवोच – ‘‘दीघो खो त्यायं, नन्दक, धम्मपरियायो भिक्खूनं पटिभासि। अपि मे पिट्ठि आगिलायति बहिद्वारकोट्ठके <pb ed="T" n="4.0372"/> ठितस्स कथापरियोसानं आगमयमानस्सा’’ति।</p>

<p rend="bodytext">एवं वुत्ते आयस्मा नन्दको सारज्‍जमानरूपो भगवन्तं एतदवोच – ‘‘न खो पन मयं, भन्ते, जानाम ‘भगवा बहिद्वारकोट्ठके ठितो’ति। सचे हि मयं, भन्ते, जानेय्याम ‘भगवा बहिद्वारकोट्ठके ठितो’ति, एत्तकम्पि ( ) <note>(धम्मं) कत्थचि</note> नो नप्पटिभासेय्या’’ति।</p>

<p rend="bodytext">अथ खो भगवा आयस्मन्तं नन्दकं सारज्‍जमानरूपं विदित्वा आयस्मन्तं नन्दकं एतदवोच – ‘‘साधु, साधु, नन्दक! एतं खो, नन्दक, तुम्हाकं पतिरूपं कुलपुत्तानं सद्धाय अगारस्मा अनगारियं पब्बजितानं, यं तुम्हे धम्मिया कथाय सन्‍निसीदेय्याथ। सन्‍निपतितानं वो, नन्दक, द्वयं करणीयं – धम्मी वा कथा अरियो वा तुण्हीभावो। <note>अ॰ नि॰ ८.७१; ९.१</note> सद्धो च, नन्दक, भिक्खु <pb ed="V" n="3.0179"/> होति, नो च सीलवा। एवं सो तेनङ्गेन अपरिपूरो होति। तेन तं अङ्गं परिपूरेतब्बं – ‘किन्ताहं सद्धो च अस्सं <pb ed="P" n="4.0360"/> सीलवा चा’ति। यतो च खो, नन्दक, भिक्खु सद्धो च होति सीलवा च, एवं सो तेनङ्गेन परिपूरो होति।</p>

<p rend="bodytext">‘‘सद्धो च, नन्दक, भिक्खु होति सीलवा च, नो च लाभी अज्झत्तं चेतोसमाधिस्स। एवं सो तेनङ्गेन अपरिपूरो होति। तेन तं अङ्गं परिपूरेतब्बं – ‘किन्ताहं सद्धो च अस्सं सीलवा च लाभी च अज्झत्तं चेतोसमाधिस्सा’ति। यतो च खो, नन्दक, भिक्खु सद्धो च होति सीलवा च लाभी च अज्झत्तं चेतोसमाधिस्स, एवं सो तेनङ्गेन परिपूरो होति।</p>

<p rend="bodytext">‘‘सद्धो च, नन्दक, भिक्खु होति सीलवा च लाभी च अज्झत्तं चेतोसमाधिस्स, न लाभी अधिपञ्‍ञाधम्मविपस्सनाय। एवं सो तेनङ्गेन <pb ed="T" n="4.0373"/> अपरिपूरो होति। सेय्यथापि, नन्दक, पाणको चतुप्पादको अस्स। तस्स एको पादो ओमको लामको। एवं सो तेनङ्गेन अपरिपूरो अस्स। एवमेवं खो, नन्दक, भिक्खु सद्धो च होति सीलवा च लाभी च अज्झत्तं चेतोसमाधिस्स, न लाभी अधिपञ्‍ञाधम्मविपस्सनाय। एवं <pb ed="M" n="3.0171"/> सो तेनङ्गेन अपरिपूरो होति। तेन तं अङ्गं परिपूरेतब्बं – ‘किन्ताहं सद्धो च अस्सं सीलवा च लाभी च अज्झत्तं चेतोसमाधिस्स लाभी च अधिपञ्‍ञाधम्मविपस्सनाया’’’ति।</p>

<p rend="bodytext">‘‘यतो च खो, नन्दक, भिक्खु सद्धो च होति सीलवा च लाभी च अज्झत्तं चेतोसमाधिस्स लाभी च अधिपञ्‍ञाधम्मविपस्सनाय, एवं सो तेनङ्गेन परिपूरो होती’’ति। इदमवोच भगवा। इदं वत्वान सुगतो उट्ठायासना विहारं पाविसि।</p>

<p rend="bodytext">अथ खो आयस्मा नन्दको अचिरपक्‍कन्तस्स भगवतो भिक्खू आमन्तेसि – ‘‘इदानि, आवुसो, भगवा चतूहि पदेहि केवलपरिपुण्णं परिसुद्धं ब्रह्मचरियं पकासेत्वा <pb ed="P" n="4.0361"/> उट्ठायासना विहारं पविट्ठो – ‘सद्धो च, नन्दक, भिक्खु होति, नो च सीलवा। एवं सो तेनङ्गेन अपरिपूरो होति। तेन तं अङ्गं परिपूरेतब्बं – किन्ताहं सद्धो च अस्सं सीलवा चा’ति। यतो च खो नन्दक भिक्खु सद्धो च होति सीलवा च, एवं सो तेनङ्गेन परिपूरो होति। सद्धो च नन्दक भिक्खु होति सीलवा च, नो च लाभी अज्झत्तं चेतोसमाधिस्स…पे॰… लाभी <pb ed="V" n="3.0180"/> च अज्झत्तं चेतोसमाधिस्स, न लाभी अधिपञ्‍ञाधम्मविपस्सनाय, एवं सो तेनङ्गेन अपरिपूरो <pb ed="T" n="4.0374"/> होति। सेय्यथापि नन्दक पाणको चतुप्पादको अस्स, तस्स एको पादो ओमको लामको, एवं सो तेनङ्गेन अपरिपूरो अस्स। एवमेवं खो, नन्दक, भिक्खु सद्धो च होति सीलवा च, लाभी च अज्झत्तं चेतोसमाधिस्स, न लाभी अधिपञ्‍ञाधम्मविपस्सनाय, एवं सो तेनङ्गेन अपरिपूरो होति, तेन तं अङ्गं परिपूरेतब्बं ‘किन्ताहं सद्धो च अस्सं सीलवा च, लाभी च अज्झत्तं चेतोसमाधिस्स, लाभी च अधिपञ्‍ञाधम्मविपस्सनाया’ति। यतो च खो, नन्दक, भिक्खु सद्धो च होति सीलवा च लाभी च अज्झत्तं चेतोसमाधिस्स लाभी च अधिपञ्‍ञाधम्मविपस्सनाय, एवं सो तेनङ्गेन परिपूरो होती’’ति।</p>

<p rend="bodytext">‘‘पञ्‍चिमे, आवुसो, आनिसंसा कालेन धम्मस्सवने कालेन धम्मसाकच्छाय। कतमे पञ्‍च? इधावुसो, भिक्खु भिक्खूनं धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्‍जनं, केवलपरिपुण्णं परिसुद्धं ब्रह्मचरियं पकासेति। यथा यथा, आवुसो, भिक्खु भिक्खूनं धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्‍जनं, केवलपरिपुण्णं परिसुद्धं ब्रह्मचरियं पकासेति<pb ed="M" n="3.0172"/>, तथा तथा सो सत्थु पियो च होति मनापो च गरु च भावनीयो च। अयं, आवुसो, पठमो आनिसंसो कालेन धम्मस्सवने कालेन धम्मसाकच्छाय।</p>

<p rend="bodytext">‘‘पुन चपरं, आवुसो, भिक्खु भिक्खूनं धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्‍जनं, केवलपरिपुण्णं परिसुद्धं <pb ed="T" n="4.0375"/> ब्रह्मचरियं पकासेति। यथा यथा, आवुसो, भिक्खु भिक्खूनं धम्मं देसेति आदिकल्याणं…पे॰… ब्रह्मचरियं <pb ed="P" n="4.0362"/> पकासेति, तथा तथा सो तस्मिं धम्मे अत्थप्पटिसंवेदी च होति धम्मप्पटिसंवेदी च। अयं, आवुसो, दुतियो आनिसंसो कालेन धम्मस्सवने कालेन धम्मसाकच्छाय।</p>

<p rend="bodytext">‘‘पुन चपरं, आवुसो, भिक्खु भिक्खूनं धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्‍जनं, केवलपरिपुण्णं परिसुद्धं ब्रह्मचरियं पकासेति। यथा यथा, आवुसो, भिक्खु भिक्खूनं धम्मं देसेति आदिकल्याणं…पे॰… ब्रह्मचरियं पकासेति, तथा तथा सो तस्मिं धम्मे गम्भीरं अत्थपदं पञ्‍ञाय अतिविज्झ पस्सति। अयं, आवुसो, ततियो आनिसंसो कालेन धम्मस्सवने कालेन धम्मसाकच्छाय।</p>

<p rend="bodytext">‘‘पुन <pb ed="V" n="3.0181"/> चपरं, आवुसो, भिक्खु भिक्खूनं धम्मं देसेति आदिकल्याणं…पे॰… ब्रह्मचरियं पकासेति। यथा यथा, आवुसो, भिक्खु भिक्खूनं धम्मं देसेति आदिकल्याणं…पे॰… ब्रह्मचरियं पकासेति, तथा तथा नं सब्रह्मचारी उत्तरि सम्भावेन्ति – ‘अद्धा अयमायस्मा पत्तो वा पज्‍जति वा’। अयं, आवुसो, चतुत्थो आनिसंसो कालेन धम्मस्सवने कालेन धम्मसाकच्छाय।</p>

<p rend="bodytext">‘‘पुन चपरं, आवुसो, भिक्खु भिक्खूनं धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्‍जनं, केवलपरिपुण्णं परिसुद्धं ब्रह्मचरियं पकासेति। यथा यथा, आवुसो, भिक्खु भिक्खूनं धम्मं देसेति आदिकल्याणं मज्झेकल्याणं परियोसानकल्याणं सात्थं सब्यञ्‍जनं<pb ed="T" n="4.0376"/>, केवलपरिपुण्णं परिसुद्धं ब्रह्मचरियं पकासेति, तत्थ ये खो भिक्खू सेखा अप्पत्तमानसा अनुत्तरं योगक्खेमं पत्थयमाना विहरन्ति, ते तं धम्मं सुत्वा वीरियं आरभन्ति अप्पत्तस्स पत्तिया अनधिगतस्स <pb ed="M" n="3.0173"/> अधिगमाय असच्छिकतस्स सच्छिकिरियाय। ये पन तत्थ भिक्खू अरहन्तो खीणासवा वुसितवन्तो कतकरणीया ओहितभारा अनुप्पत्तसदत्था परिक्खीणभवसंयोजना सम्मदञ्‍ञाविमुत्ता, ते तं धम्मं सुत्वा दिट्ठधम्मसुखविहारंयेव <pb ed="P" n="4.0363"/> अनुयुत्ता विहरन्ति। अयं, आवुसो, पञ्‍चमो आनिसंसो कालेन धम्मस्सवने कालेन धम्मसाकच्छाय। इमे खो, आवुसो, पञ्‍च आनिसंसा कालेन धम्मस्सवने कालेन धम्मसाकच्छाया’’ति। चतुत्थं।</p>

<p rend="subhead">५. बलसुत्तं</p>

<p rend="bodytext" n="5"><hi rend="paranum">५</hi><hi rend="dot">.</hi> ‘‘चत्तारिमानि, भिक्खवे, बलानि। कतमानि चत्तारि? पञ्‍ञाबलं, वीरियबलं, अनवज्‍जबलं, सङ्गाहबलं। कतमञ्‍च, भिक्खवे, पञ्‍ञाबलं? ये धम्मा कुसला कुसलसङ्खाता ये धम्मा अकुसला अकुसलसङ्खाता ये धम्मा सावज्‍जा सावज्‍जसङ्खाता ये धम्मा अनवज्‍जा अनवज्‍जसङ्खाता ये धम्मा कण्हा कण्हसङ्खाता ये धम्मा सुक्‍का सुक्‍कसङ्खाता ये धम्मा सेवितब्बा सेवितब्बसङ्खाता ये धम्मा असेवितब्बा असेवितब्बसङ्खाता ये धम्मा नालमरिया नालमरियसङ्खाता ये धम्मा अलमरिया अलमरियसङ्खाता, त्यास्स धम्मा पञ्‍ञाय वोदिट्ठा होन्ति वोचरिता। इदं वुच्‍चति, भिक्खवे, पञ्‍ञाबलं।</p>

<p rend="bodytext">‘‘कतमञ्‍च<pb ed="T" n="4.0377"/><pb ed="V" n="3.0182"/>, भिक्खवे, वीरियबलं? ये धम्मा अकुसला अकुसलसङ्खाता ये धम्मा सावज्‍जा सावज्‍जसङ्खाता ये धम्मा कण्हा कण्हसङ्खाता ये धम्मा असेवितब्बा असेवितब्बसङ्खाता ये धम्मा नालमरिया नालमरियसङ्खाता, तेसं धम्मानं पहानाय छन्दं जनेति वायमति वीरियं आरभति चित्तं पग्गण्हाति पदहति। ये धम्मा कुसला कुसलसङ्खाता ये धम्मा अनवज्‍जा अनवज्‍जसङ्खाता ये धम्मा सुक्‍का सुक्‍कसङ्खाता ये धम्मा सेवितब्बा सेवितब्बसङ्खाता <pb ed="P" n="4.0364"/> ये धम्मा अलमरिया अलमरियसङ्खाता, तेसं धम्मानं पटिलाभाय छन्दं जनेति वायमति वीरियं आरभति चित्तं पग्गण्हाति पदहति। इदं वुच्‍चति, भिक्खवे, वीरियबलं।</p>

<p rend="bodytext">‘‘कतमञ्‍च, भिक्खवे, अनवज्‍जबलं? इध, भिक्खवे, अरियसावको अनवज्‍जेन कायकम्मेन समन्‍नागतो होति, अनवज्‍जेन वचीकम्मेन समन्‍नागतो होति, अनवज्‍जेन मनोकम्मेन समन्‍नागतो होति। इदं वुच्‍चति, भिक्खवे, अनवज्‍जबलं।</p>

<p rend="bodytext">‘‘कतमञ्‍च<pb ed="M" n="3.0174"/>, भिक्खवे, सङ्गाहबलं? चत्तारिमानि, भिक्खवे, सङ्गहवत्थूनि – दानं, पेय्यवज्‍जं, अत्थचरिया, समानत्तता। एतदग्गं, भिक्खवे, दानानं यदिदं धम्मदानं। एतदग्गं, भिक्खवे, पेय्यवज्‍जानं यदिदं अत्थिकस्स ओहितसोतस्स पुनप्पुनं धम्मं देसेति। एतदग्गं, भिक्खवे, अत्थचरियानं यदिदं अस्सद्धं सद्धासम्पदाय समादपेति निवेसेति पतिट्ठापेति, दुस्सीलं सीलसम्पदाय… पे॰… मच्छरिं चागसम्पदाय…पे॰… दुप्पञ्‍ञं पञ्‍ञासम्पदाय समादपेति निवेसेति पतिट्ठापेति। एतदग्गं, भिक्खवे, समानत्ततानं यदिदं <pb ed="T" n="4.0378"/> सोतापन्‍नो सोतापन्‍नस्स समानत्तो, सकदागामी सकदागामिस्स समानत्तो, अनागामी अनागामिस्स समानत्तो, अरहा अरहतो समानत्तो। इदं वुच्‍चति, भिक्खवे, सङ्गाहबलं। इमानि खो, भिक्खवे, चत्तारि बलानि।</p>

<p rend="bodytext">‘‘इमेहि खो, भिक्खवे, चतूहि बलेहि समन्‍नागतो अरियसावको पञ्‍च भयानि समतिक्‍कन्तो होति। कतमानि पञ्‍च? आजीविकभयं, असिलोकभयं, परिससारज्‍जभयं, मरणभयं<pb ed="P" n="4.0365"/>, दुग्गतिभयं। स खो सो, भिक्खवे, अरियसावको इति पटिसञ्‍चिक्खति – ‘नाहं आजीविकभयस्स भायामि। किस्साहं आजीविकभयस्स भायिस्सामि? अत्थि मे चत्तारि बलानि – पञ्‍ञाबलं, वीरियबलं, अनवज्‍जबलं, सङ्गाहबलं। दुप्पञ्‍ञो खो आजीविकभयस्स <pb ed="V" n="3.0183"/> भायेय्य। कुसीतो आजीविकभयस्स भायेय्य। सावज्‍जकायकम्मन्तवचीकम्मन्तमनोकम्मन्तो आजीविकभयस्स भायेय्य। असङ्गाहको आजीविकभयस्स भायेय्य। नाहं असिलोकभयस्स भायामि…पे॰… नाहं परिससारज्‍जभयस्स भायामि…पे॰… नाहं मरणभयस्स भायामि…पे॰… नाहं दुग्गतिभयस्स भायामि। किस्साहं दुग्गतिभयस्स भायिस्सामि? अत्थि मे चत्तारि बलानि – पञ्‍ञाबलं, वीरियबलं, अनवज्‍जबलं, सङ्गाहबलं। दुप्पञ्‍ञो खो दुग्गतिभयस्स भायेय्य। कुसीतो दुग्गतिभयस्स भायेय्य। सावज्‍जकायकम्मन्तवचीकम्मन्तमनोकम्मन्तो दुग्गतिभयस्स भायेय्य। असङ्गाहको दुग्गतिभयस्स भायेय्य। इमेहि खो, भिक्खवे, चतूहि बलेहि समन्‍नागतो अरियसावको इमानि पञ्‍च भयानि समतिक्‍कन्तो होती’’ति। पञ्‍चमं।</p>

<p rend="subhead">६. सेवनासुत्तं</p>

<p rend="bodytext" n="6"><hi rend="paranum">६</hi><hi rend="dot">.</hi> तत्र <pb ed="T" n="4.0379"/> खो आयस्मा सारिपुत्तो भिक्खू आमन्तेसि…पे॰… आयस्मा सारिपुत्तो एतदवोच –</p>

<p rend="bodytext">‘‘पुग्गलोपि<pb ed="M" n="3.0175"/>, आवुसो, दुविधेन वेदितब्बो – सेवितब्बोपि असेवितब्बोपि। चीवरम्पि, आवुसो, दुविधेन वेदितब्बं – सेवितब्बम्पि असेवितब्बम्पि। पिण्डपातोपि, आवुसो, दुविधेन वेदितब्बो – सेवितब्बोपि असेवितब्बोपि। सेनासनम्पि, आवुसो, दुविधेन वेदितब्बं – सेवितब्बम्पि असेवितब्बम्पि। गामनिगमोपि, आवुसो, दुविधेन वेदितब्बो – सेवितब्बोपि <pb ed="P" n="4.0366"/> असेवितब्बोपि। जनपदपदेसोपि आवुसो, दुविधेन वेदितब्बो – सेवितब्बोपि असेवितब्बोपि।</p>

<p rend="bodytext">‘‘‘पुग्गलोपि, आवुसो, दुविधेन वेदितब्बो – सेवितब्बोपि असेवितब्बोपी’ति, इति खो पनेतं वुत्तं। किञ्‍चेतं पटिच्‍च वुत्तं? तत्थ यं जञ्‍ञा पुग्गलं – ‘इमं खो मे पुग्गलं सेवतो अकुसला धम्मा अभिवड्ढन्ति, कुसला धम्मा परिहायन्ति; ये च खो मे पब्बजितेन जीवितपरिक्खारा समुदानेतब्बा चीवरपिण्डपातसेनासनगिलानपच्‍चयभेसज्‍जपरिक्खारा ते च कसिरेन समुदागच्छन्ति; यस्स चम्हि अत्थाय अगारस्मा अनगारियं पब्बजितो सो च मे सामञ्‍ञत्थो <pb ed="V" n="3.0184"/> न भावनापारिपूरिं गच्छती’ति, तेनावुसो, पुग्गलेन सो पुग्गलो रत्तिभागं वा दिवसभागं वा सङ्खापि अनापुच्छा पक्‍कमितब्बं नानुबन्धितब्बो।</p>

<p rend="bodytext">‘‘तत्थ यं जञ्‍ञा पुग्गलं – ‘इमं खो मे पुग्गलं सेवतो अकुसला धम्मा अभिवड्ढन्ति, कुसला धम्मा परिहायन्ति; ये च खो मे पब्बजितेन जीवितपरिक्खारा समुदानेतब्बा चीवरपिण्डपातसेनासनगिलानपच्‍चयभेसज्‍जपरिक्खारा ते <pb ed="T" n="4.0380"/> च अप्पकसिरेन समुदागच्छन्ति; यस्स चम्हि अत्थाय अगारस्मा अनगारियं पब्बजितो सो च मे सामञ्‍ञत्थो न भावनापारिपूरिं गच्छती’ति, तेनावुसो, पुग्गलेन सो पुग्गलो सङ्खापि अनापुच्छा पक्‍कमितब्बं नानुबन्धितब्बो।</p>

<p rend="bodytext">‘‘तत्थ यं जञ्‍ञा पुग्गलं – ‘इमं खो मे पुग्गलं सेवतो अकुसला <pb ed="P" n="4.0367"/> धम्मा परिहायन्ति, कुसला धम्मा अभिवड्ढन्ति; ये च खो मे पब्बजितेन जीवितपरिक्खारा समुदानेतब्बा चीवरपिण्डपातसेनासनगिलानपच्‍चयभेसज्‍जपरिक्खारा ते च कसिरेन समुदागच्छन्ति; यस्स चम्हि अत्थाय अगारस्मा अनगारियं पब्बजितो सो च मे सामञ्‍ञत्थो भावनापारिपूरिं गच्छती’ति, तेनावुसो, पुग्गलेन सो पुग्गलो सङ्खापि अनुबन्धितब्बो न पक्‍कमितब्बं।</p>

<p rend="bodytext">‘‘तत्थ <pb ed="M" n="3.0176"/> यं जञ्‍ञा पुग्गलं – ‘इमं खो मे पुग्गलं सेवतो अकुसला धम्मा परिहायन्ति, कुसला धम्मा अभिवड्ढन्ति; ये च खो मे पब्बजितेन जीवितपरिक्खारा समुदानेतब्बा चीवरपिण्डपातसेनासनगिलानपच्‍चयभेसज्‍जपरिक्खारा ते च अप्पकसिरेन समुदागच्छन्ति; यस्स चम्हि अत्थाय अगारस्मा अनगारियं पब्बजितो सो च मे सामञ्‍ञत्थो भावनापारिपूरिं गच्छती’ति, तेनावुसो, पुग्गलेन सो पुग्गलो यावजीवं अनुबन्धितब्बो न पक्‍कमितब्बं अपि पनुज्‍जमानेन <note>पणुज्‍जमानेन (?)</note>। ‘पुग्गलोपि, आवुसो, दुविधेन वेदितब्बो – सेवितब्बोपि असेवितब्बोपी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘चीवरम्पि, आवुसो, दुविधेन वेदितब्बं – सेवितब्बम्पि असेवितब्बम्पी’ति, इति <pb ed="T" n="4.0381"/> खो पनेतं वुत्तं। किञ्‍चेतं पटिच्‍च वुत्तं? तत्थ यं जञ्‍ञा चीवरं – ‘इदं खो मे चीवरं सेवतो अकुसला धम्मा अभिवड्ढन्ति, कुसला धम्मा परिहायन्ती’ति, एवरूपं चीवरं न सेवितब्बं<pb ed="V" n="3.0185"/>। तत्थ यं जञ्‍ञा चीवरं – ‘इदं खो मे चीवरं सेवतो अकुसला धम्मा परिहायन्ति, कुसला धम्मा अभिवड्ढन्ती’ति, एवरूपं चीवरं सेवितब्बं। ‘चीवरम्पि<pb ed="P" n="4.0368"/>, आवुसो, दुविधेन वेदितब्बं – सेवितब्बम्पि असेवितब्बम्पी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘पिण्डपातोपि, आवुसो, दुविधेन वेदितब्बो – सेवितब्बोपि असेवितब्बोपी’ति, इति खो पनेतं वुत्तं। किञ्‍चेतं पटिच्‍च वुत्तं? तत्थ यं जञ्‍ञा पिण्डपातं – ‘इमं खो मे पिण्डपातं सेवतो अकुसला धम्मा अभिवड्ढन्ति, कुसला धम्मा परिहायन्ती’ति, एवरूपो पिण्डपातो न सेवितब्बो। तत्थ यं जञ्‍ञा पिण्डपातं – ‘इमं खो मे पिण्डपातं सेवतो अकुसला धम्मा परिहायन्ति, कुसला धम्मा अभिवड्ढन्ती’ति, एवरूपो पिण्डपातो सेवितब्बो। ‘पिण्डपातोपि, आवुसो, दुविधेन वेदितब्बो – सेवितब्बोपि असेवितब्बोपी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘सेनासनम्पि, आवुसो, दुविधेन वेदितब्बं – सेवितब्बम्पि असेवितब्बम्पी’ति, इति खो पनेतं वुत्तं। किञ्‍चेतं पटिच्‍च वुत्तं? तत्थ यं जञ्‍ञा सेनासनं – ‘‘इदं खो मे सेनासनं सेवतो अकुसला धम्मा अभिवड्ढन्ति, कुसला धम्मा परिहायन्ती’ति, एवरूपं सेनासनं न <pb ed="T" n="4.0382"/> सेवितब्बं। तत्थ यं जञ्‍ञा सेनासनं – ‘इदं खो मे सेनासनं सेवतो अकुसला धम्मा परिहायन्ति<pb ed="M" n="3.0177"/>, कुसला धम्मा अभिवड्ढन्ती’ति, एवरूपं सेनासनं सेवितब्बं। ‘सेनासनम्पि, आवुसो, दुविधेन वेदितब्बं – सेवितब्बम्पि असेवितब्बम्पी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘गामनिगमोपि, आवुसो, दुविधेन वेदितब्बो – सेवितब्बोपि असेवितब्बोपी’ति, इति खो पनेतं वुत्तं। किञ्‍चेतं पटिच्‍च वुत्तं? तत्थ यं जञ्‍ञा गामनिगमं – ‘इमं खो मे गामनिगमं सेवतो अकुसला धम्मा अभिवड्ढन्ति, कुसला धम्मा परिहायन्ती’ति, एवरूपो गामनिगमो न सेवितब्बो। तत्थ यं जञ्‍ञा गामनिगमं – ‘इमं खो, मे गामनिगमं <pb ed="P" n="4.0369"/> सेवतो अकुसला धम्मा परिहायन्ति, कुसला धम्मा अभिवड्ढन्ती’ति, एवरूपो गामनिगमो सेवितब्बो। ‘गामनिगमोपि, आवुसो, दुविधेन वेदितब्बो – सेवितब्बोपि असेवितब्बोपी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘जनपदपदेसोपि<pb ed="V" n="3.0186"/>, आवुसो, दुविधेन वेदितब्बो – सेवितब्बोपि असेवितब्बोपी’ति, इति खो पनेतं वुत्तं। किञ्‍चेतं पटिच्‍च वुत्तं? तत्थ यं जञ्‍ञा जनपदपदेसं – ‘इमं खो मे जनपदपदेसं सेवतो अकुसला धम्मा अभिवड्ढन्ति, कुसला धम्मा परिहायन्ती’ति, एवरूपो जनपदपदेसो न सेवितब्बो। तत्थ यं जञ्‍ञा जनपदपदेसं – ‘इमं खो मे जनपदपदेसं सेवतो अकुसला धम्मा परिहायन्ति, कुसला धम्मा अभिवड्ढन्ती’ति, एवरूपो जनपदपदेसो सेवितब्बो। ‘जनपदपदेसोपि, आवुसो, दुविधेन <pb ed="T" n="4.0383"/> वेदितब्बो – सेवितब्बोपि असेवितब्बोपी’ति, इति यं तं वुत्तं, इदमेतं पटिच्‍च वुत्त’’न्ति। छट्ठं।</p>

<p rend="subhead">७. सुतवासुत्तं</p>

<p rend="bodytext" n="7"><hi rend="paranum">७</hi><hi rend="dot">.</hi> एकं समयं भगवा राजगहे विहरति गिज्झकूटे पब्बते। अथ खो सुतवा परिब्बाजको येन भगवा तेनुपसङ्कमि; उपसङ्कमित्वा भगवता सद्धिं सम्मोदि। सम्मोदनीयं कथं सारणीयं वीतिसारेत्वा एकमन्तं निसीदि। एकमन्तं निसिन्‍नो खो सुतवा परिब्बाजको भगवन्तं एतदवोच –</p>

<p rend="bodytext">‘‘एकमिदाहं, भन्ते, समयं भगवा इधेव राजगहे विहरामि गिरिब्बजे। तत्र मे, भन्ते, भगवतो सम्मुखा सुतं सम्मुखा पटिग्गहितं – ‘यो सो, सुतवा <pb ed="M" n="3.0178"/> <note>सुतव (स्या॰)</note>, भिक्खु अरहं खीणासवो वुसितवा कतकरणीयो ओहितभारो <pb ed="P" n="4.0370"/> अनुप्पत्तसदत्थो परिक्खीणभवसंयोजनो सम्मदञ्‍ञाविमुत्तो, अभब्बो सो पञ्‍च ठानानि अज्झाचरितुं – अभब्बो खीणासवो भिक्खु सञ्‍चिच्‍च पाणं जीविता वोरोपेतुं, अभब्बो खीणासवो भिक्खु अदिन्‍नं थेय्यसङ्खातं आदातुं, अभब्बो खीणासवो भिक्खु मेथुनं धम्मं पटिसेवितुं, अभब्बो खीणासवो भिक्खु सम्पजानमुसा <note>सम्पजानं मुसा (क॰ सी॰)</note> भासितुं, अभब्बो खीणासवो भिक्खु सन्‍निधिकारकं कामे परिभुञ्‍जितुं सेय्यथापि पुब्बे अगारियभूतो’ति। कच्‍चि मेतं, भन्ते, भगवतो सुस्सुतं सुग्गहितं सुमनसिकतं सूपधारित’’न्ति?</p>

<p rend="bodytext">‘‘तग्घ ते एतं, सुतवा, सुस्सुतं सुग्गहितं सुमनसिकतं सूपधारितं। पुब्बे चाहं, सुतवा, एतरहि च एवं वदामि – ‘यो सो भिक्खु अरहं खीणासवो वुसितवा कतकरणीयो ओहितभारो अनुप्पत्तसदत्थो परिक्खीणभवसंयोजनो सम्मदञ्‍ञाविमुत्तो, अभब्बो <pb ed="V" n="3.0187"/> सो नव ठानानि अज्झाचरितुं <pb ed="T" n="4.0384"/> – अभब्बो खीणासवो भिक्खु सञ्‍चिच्‍च पाणं जीविता वोरोपेतुं, अभब्बो खीणासवो भिक्खु अदिन्‍नं थेय्यसङ्खातं आदातुं, अभब्बो खीणासवो भिक्खु मेथुनं धम्मं पटिसेवितुं, अभब्बो खीणासवो भिक्खु सम्पजानमुसा भासितुं, अभब्बो खीणासवो भिक्खु सन्‍निधिकारकं कामे परिभुञ्‍जितुं सेय्यथापि पुब्बे अगारियभूतो, अभब्बो खीणासवो भिक्खु छन्दागतिं गन्तुं, अभब्बो खीणासवो भिक्खु दोसागतिं गन्तुं, अभब्बो खीणासवो भिक्खु मोहागतिं गन्तुं, अभब्बो खीणासवो भिक्खु भयागतिं <pb ed="P" n="4.0371"/> गन्तुं’। पुब्बे चाहं, सुतवा, एतरहि च एवं वदामि – ‘यो सो भिक्खु अरहं खीणासवो वुसितवा कतकरणीयो ओहितभारो अनुप्पत्तसदत्थो परिक्खीणभवसंयोजनो सम्मदञ्‍ञाविमुत्तो, अभब्बो सो इमानि नव ठानानि अज्झाचरितु’’’न्ति। सत्तमं।</p>

<p rend="subhead">८. सज्झसुत्तं</p>

<p rend="bodytext" n="8"><hi rend="paranum">८</hi><hi rend="dot">.</hi> एकं समयं भगवा राजगहे विहरति गिज्झकूटे पब्बते। अथ खो सज्झो परिब्बाजको येन भगवा तेनुपसङ्कमि; उपसङ्कमित्वा भगवता सद्धिं सम्मोदि। सम्मोदनीयं कथं सारणीयं वीतिसारेत्वा एकमन्तं <pb ed="M" n="3.0179"/> निसीदि। एकमन्तं निसिन्‍नो खो सज्झो परिब्बाजको भगवन्तं एतदवोच –</p>

<p rend="bodytext">‘‘एकमिदाहं, भन्ते, समयं भगवा इधेव राजगहे विहरामि गिरिब्बजे। तत्र मे, भन्ते, भगवतो सम्मुखा सुतं सम्मुखा पटिग्गहितं – ‘यो सो, सज्झ, भिक्खु अरहं खीणासवो वुसितवा कतकरणीयो ओहितभारो अनुप्पत्तसदत्थो परिक्खीणभवसंयोजनो सम्मदञ्‍ञाविमुत्तो, अभब्बो सो पञ्‍च ठानानि अज्झाचरितुं – अभब्बो खीणासवो भिक्खु सञ्‍चिच्‍च <pb ed="T" n="4.0385"/> पाणं जीविता वोरोपेतुं, अभब्बो खीणासवो भिक्खु अदिन्‍नं थेय्यसङ्खातं आदातुं, अभब्बो खीणासवो भिक्खु मेथुनं धम्मं पटिसेवितुं, अभब्बो खीणासवो भिक्खु सम्पजानमुसा भासितुं, अभब्बो खीणासवो भिक्खु सन्‍निधिकारकं कामे परिभुञ्‍जितुं सेय्यथापि पुब्बे अगारियभूतो’ति। कच्‍चि मेतं, भन्ते, भगवतो सुस्सुतं सुग्गहितं सुमनसिकतं सूपधारित’’न्ति?</p>

<p rend="bodytext">‘‘तग्घ <pb ed="P" n="4.0372"/> ते एतं, सज्झ, सुस्सुतं सुग्गहितं सुमनसिकतं सूपधारितं। पुब्बे चाहं, सज्झ<pb ed="V" n="3.0188"/>, एतरहि च एवं वदामि – ‘यो सो भिक्खु अरहं खीणासवो वुसितवा कतकरणीयो ओहितभारो अनुप्पत्तसदत्थो परिक्खीणभवसंयोजनो सम्मदञ्‍ञाविमुत्तो, अभब्बो सो नव ठानानि अज्झाचरितुं – अभब्बो खीणासवो भिक्खु सञ्‍चिच्‍च पाणं जीविता वोरोपेतुं…पे॰… अभब्बो खीणासवो भिक्खु सन्‍निधिकारकं कामे परिभुञ्‍जितुं सेय्यथापि पुब्बे अगारियभूतो, अभब्बो खीणासवो भिक्खु बुद्धं पच्‍चक्खातुं, अभब्बो खीणासवो भिक्खु धम्मं पच्‍चक्खातुं, अभब्बो खीणासवो भिक्खु सङ्घं पच्‍चक्खातुं, अभब्बो खीणासवो भिक्खु सिक्खं पच्‍चक्खातुं’। पुब्बे चाहं, सज्झ, एतरहि च एवं वदामि – ‘यो सो भिक्खु अरहं खीणासवो वुसितवा कतकरणीयो ओहितभारो अनुप्पत्तसदत्थो परिक्खीणभवसंयोजनो सम्मदञ्‍ञाविमुत्तो, अभब्बो सो इमानि नव ठानानि अज्झाचरितु’’’न्ति। अट्ठमं।</p>

<p rend="subhead">९. पुग्गलसुत्तं</p>

<p rend="bodytext" n="9"><hi rend="paranum">९</hi><hi rend="dot">.</hi> ‘‘नवयिमे, भिक्खवे, पुग्गला सन्तो संविज्‍जमाना लोकस्मिं। कतमे <pb ed="T" n="4.0386"/> नव? अरहा, अरहत्ताय पटिपन्‍नो, अनागामी, अनागामिफलसच्छिकिरियाय पटिपन्‍नो, सकदागामी, सकदागामिफलसच्छिकिरियाय पटिपन्‍नो<pb ed="M" n="3.0180"/>, सोतापन्‍नो, सोतापत्तिफलसच्छिकिरियाय पटिपन्‍नो, पुथुज्‍जनो – इमे खो, भिक्खवे, नव पुग्गला सन्तो संविज्‍जमाना लोकस्मि’’न्ति। नवमं।</p>

<p rend="subhead">१०. आहुनेय्यसुत्तं</p>

<p rend="bodytext" n="10"><hi rend="paranum">१०</hi><hi rend="dot">.</hi> ‘‘नवयिमे<pb ed="P" n="4.0373"/>, भिक्खवे, पुग्गला आहुनेय्या पाहुनेय्या दक्खिणेय्या अञ्‍जलिकरणीया अनुत्तरं पुञ्‍ञक्खेत्तं लोकस्स। कतमे नव? अरहा, अरहत्ताय पटिपन्‍नो, अनागामी, अनागामिफलसच्छिकिरियाय पटिपन्‍नो, सकदागामी, सकदागामिफलसच्छिकिरियाय पटिपन्‍नो, सोतापन्‍नो, सोतापत्तिफलसच्छिकिरियाय पटिपन्‍नो, गोत्रभू – इमे खो, भिक्खवे, नव पुग्गला आहुनेय्या…पे॰… अनुत्तरं पुञ्‍ञक्खेत्तं लोकस्सा’’ति। दसमं।</p>

<trailer rend="centre">सम्बोधिवग्गो पठमो।</trailer>
</div>

<p rend="bodytext">तस्सुद्दानं <pb ed="V" n="3.0189"/> –</p>

<p rend="gatha1">सम्बोधि निस्सयो चेव, मेघिय नन्दकं बलं।</p>

<p rend="gathalast">सेवना सुतवा सज्झो, पुग्गलो आहुनेय्येन चाति॥</p>

<div id="an9_1_2" n="an9_1_2" type="vagga">
<head rend="chapter">२. सीहनादवग्गो</head>

<p rend="subhead">१. सीहनादसुत्तं</p>

<p rend="bodytext" n="11"><hi rend="paranum">११</hi><hi rend="dot">.</hi> एकं <pb ed="V" n="3.0190"/> समयं भगवा सावत्थियं विहरति जेतवने अनाथपिण्डिकस्स आरामे। अथ खो आयस्मा सारिपुत्तो येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्‍नो खो आयस्मा सारिपुत्तो भगवन्तं एतदवोच – ‘‘वुत्थो <pb ed="T" n="4.0387"/> मे, भन्ते, सावत्थियं वस्सावासो। इच्छामहं, भन्ते, जनपदचारिकं पक्‍कमितु’’न्ति। ‘‘यस्सदानि त्वं, सारिपुत्त, कालं मञ्‍ञसी’’ति। अथ खो आयस्मा सारिपुत्तो उट्ठायासना भगवन्तं अभिवादेत्वा पदक्खिणं कत्वा पक्‍कामि। अथ <pb ed="P" n="4.0374"/> खो अञ्‍ञतरो भिक्खु अचिरपक्‍कन्ते आयस्मन्ते सारिपुत्ते भगवन्तं एतदवोच – ‘‘आयस्मा मं, भन्ते, सारिपुत्तो आसज्‍ज अप्पटिनिस्सज्‍ज चारिकं पक्‍कन्तो’’ति। अथ खो भगवा अञ्‍ञतरं भिक्खुं आमन्तेसि – ‘‘एहि <pb ed="M" n="3.0181"/> त्वं, भिक्खु, मम वचनेन सारिपुत्तं आमन्तेहि – ‘सत्था तं, आवुसो सारिपुत्त, आमन्तेती’’’ति। ‘‘एवं, भन्ते’’ति खो सो भिक्खु भगवतो पटिस्सुत्वा येनायस्मा सारिपुत्तो तेनुपसङ्कमि; उपसङ्कमित्वा आयस्मन्तं सारिपुत्तं एतदवोच – ‘‘सत्था तं, आवुसो सारिपुत्त, आमन्तेती’’ति। ‘‘एवमावुसो’’ति खो आयस्मा सारिपुत्तो तस्स भिक्खुनो पच्‍चस्सोसि।</p>

<p rend="bodytext">तेन खो पन समयेन आयस्मा च महामोग्गल्‍लानो <note>महामोग्गलानो (क॰)</note> आयस्मा च आनन्दो अवापुरणं <note>अपापुरणं (स्या॰ क॰)</note> आदाय विहारे आहिण्डन्ति <note>विहारेन विहारं अन्वाहिण्डन्ति (सी॰ पी॰), विहारं आहिण्डन्ति (स्या॰)</note> – ‘‘अभिक्‍कमथायस्मन्तो, अभिक्‍कमथायस्मन्तो! इदानायस्मा सारिपुत्तो भगवतो सम्मुखा सीहनादं नदिस्सती’’ति। अथ खो आयस्मा सारिपुत्तो येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्‍नं खो आयस्मन्तं सारिपुत्तं भगवा एतदवोच – ‘‘इध ते, सारिपुत्त, अञ्‍ञतरो सब्रह्मचारी खीयनधम्मं आपन्‍नो – ‘आयस्मा मं, भन्ते, सारिपुत्तो आसज्‍ज <pb ed="T" n="4.0388"/> अप्पटिनिस्सज्‍जचारिकं पक्‍कन्तो’’’ति।</p>

<p rend="bodytext">‘‘यस्स <pb ed="V" n="3.0191"/> नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, पथवियं सुचिम्पि निक्खिपन्ति असुचिम्पि निक्खिपन्ति गूथगतम्पि निक्खिपन्ति मुत्तगतम्पि निक्खिपन्ति खेळगतम्पि निक्खिपन्ति पुब्बगतम्पि निक्खिपन्ति लोहितगतम्पि निक्खिपन्ति, न च तेन पथवी अट्टीयति वा हरायति वा जिगुच्छति वा; एवमेवं <pb ed="P" n="4.0375"/> खो अहं, भन्ते, पथवीसमेन चेतसा विहरामि विपुलेन महग्गतेन अप्पमाणेन अवेरेन अब्यापज्‍जेन। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, आपस्मिं सुचिम्पि धोवन्ति असुचिम्पि धोवन्ति गूथगतम्पि… मुत्तगतम्पि… खेळगतम्पि… पुब्बगतम्पि… लोहितगतम्पि धोवन्ति, न च तेन आपो अट्टीयति वा हरायति वा जिगुच्छति वा; एवमेवं खो अहं, भन्ते, आपोसमेन चेतसा विहरामि विपुलेन महग्गतेन अप्पमाणेन <pb ed="M" n="3.0182"/> अवेरेन अब्यापज्‍जेन। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, तेजो सुचिम्पि डहति असुचिम्पि डहति गूथगतम्पि… मुत्तगतम्पि… खेळगतम्पि… पुब्बगतम्पि… लोहितगतम्पि डहति, न च तेन तेजो अट्टीयति वा हरायति वा जिगुच्छति वा; एवमेवं खो अहं<pb ed="T" n="4.0389"/>, भन्ते, तेजोसमेन चेतसा विहरामि विपुलेन महग्गतेन अप्पमाणेन अवेरेन अब्यापज्‍जेन। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, वायो सुचिम्पि उपवायति असुचिम्पि उपवायति गूथगतम्पि… मुत्तगतम्पि… खेळगतम्पि… पुब्बगतम्पि… लोहितगतम्पि उपवायति, न च तेन वायो अट्टीयति वा हरायति वा जिगुच्छति वा; एवमेवं खो अहं, भन्ते, वायोसमेन चेतसा विहरामि विपुलेन महग्गतेन अप्पमाणेन अवेरेन अब्यापज्‍जेन। यस्स नून, भन्ते, काये कायगतासति <pb ed="V" n="3.0192"/> अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि<pb ed="P" n="4.0376"/>, भन्ते, रजोहरणं सुचिम्पि पुञ्छति असुचिम्पि पुञ्छति गूथगतम्पि… मुत्तगतम्पि… खेळगतम्पि… पुब्बगतम्पि… लोहितगतम्पि पुञ्छति, न च तेन रजोहरणं अट्टीयति वा हरायति वा जिगुच्छति वा; एवमेवं खो अहं, भन्ते, रजोहरणसमेन चेतसा विहरामि विपुलेन महग्गतेन अप्पमाणेन अवेरेन अब्यापज्‍जेन। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, चण्डालकुमारको वा चण्डालकुमारिका वा कळोपिहत्थो नन्तकवासी गामं वा निगमं वा पविसन्तो नीचचित्तंयेव उपट्ठपेत्वा <pb ed="T" n="4.0390"/> पविसति; एवमेवं खो अहं, भन्ते, चण्डालकुमारकचण्डालकुमारिकासमेन चेतसा विहरामि विपुलेन महग्गतेन अप्पमाणेन अवेरेन अब्यापज्‍जेन। यस्स नून, भन्ते, काये कायगतासति <pb ed="M" n="3.0183"/> अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, उसभो छिन्‍नविसाणो सूरतो सुदन्तो सुविनीतो रथियाय रथियं सिङ्घाटकेन सिङ्घाटकं अन्वाहिण्डन्तो न किञ्‍चि हिंसति पादेन वा विसाणेन वा; एवमेवं खो अहं, भन्ते, उसभछिन्‍नविसाणसमेन चेतसा विहरामि विपुलेन महग्गतेन अप्पमाणेन अवेरेन अब्यापज्‍जेन। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि, भन्ते, इत्थी वा पुरिसो वा दहरो युवा मण्डनकजातिको सीसंन्हातो अहिकुणपेन वा कुक्‍कुरकुणपेन <pb ed="P" n="4.0377"/> वा मनुस्सकुणपेन वा कण्ठे आसत्तेन अट्टीयेय्य हरायेय्य जिगुच्छेय्य; एवमेवं खो अहं, भन्ते, इमिना पूतिकायेन अट्टीयामि हरायामि जिगुच्छामि। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्य।</p>

<p rend="bodytext">‘‘सेय्यथापि<pb ed="V" n="3.0193"/>, भन्ते, पुरिसो मेदकथालिकं परिहरेय्य छिद्दावछिद्दं उग्घरन्तं पग्घरन्तं; एवमेवं खो अहं, भन्ते, इमं कायं परिहरामि छिद्दावछिद्दं <pb ed="T" n="4.0391"/> उग्घरन्तं पग्घरन्तं। यस्स नून, भन्ते, काये कायगतासति अनुपट्ठिता अस्स, सो इध अञ्‍ञतरं सब्रह्मचारिं आसज्‍ज अप्पटिनिस्सज्‍ज चारिकं पक्‍कमेय्या’’ति।</p>

<p rend="bodytext">अथ खो सो भिक्खु उट्ठायासना एकंसं उत्तरासङ्गं करित्वा भगवतो पादेसु सिरसा निपतित्वा भगवन्तं एतदवोच – ‘‘अच्‍चयो मं, भन्ते, अच्‍चगमा यथाबालं यथामूळ्हं यथाअकुसलं, यो अहं आयस्मन्तं सारिपुत्तं असता तुच्छा मुसा अभूतेन अब्भाचिक्खिं। तस्स मे, भन्ते, भगवा अच्‍चयं अच्‍चयतो पटिग्गण्हतु आयतिं संवराया’’ति। ‘‘तग्घ तं <note>त्वं (सी॰ पी॰)</note>, भिक्खु, अच्‍चयो अच्‍चगमा यथाबालं यथामूळ्हं यथाअकुसलं, यो त्वं सारिपुत्तं असता तुच्छा मुसा अभूतेन अब्भाचिक्खि। यतो च खो त्वं, भिक्खु, अच्‍चयं अच्‍चयतो दिस्वा यथाधम्मं <pb ed="M" n="3.0184"/> पटिकरोसि, तं ते मयं पटिग्गण्हाम। वुड्ढिहेसा, भिक्खु, अरियस्स विनये यो अच्‍चयं अच्‍चयतो दिस्वा यथाधम्मं पटिकरोति आयतिं संवरं आपज्‍जती’’ति।</p>

<p rend="bodytext">अथ <pb ed="P" n="4.0378"/> खो भगवा आयस्मन्तं सारिपुत्तं आमन्तेसि – ‘‘खम, सारिपुत्त, इमस्स मोघपुरिसस्स, पुरा तस्स तत्थेव सत्तधा मुद्धा फलती’’ति <note>फलिस्सतीति (क॰ सी॰ स्या॰ पी॰ क॰) अट्ठकथासु पन ‘‘फलतीति’’ इत्वेव दिस्सति</note>। ‘‘खमामहं, भन्ते, तस्स आयस्मतो सचे मं सो आयस्मा एवमाह – ‘खमतु च मे सो आयस्मा’’’ति। पठमं।</p>

<p rend="subhead">२. सउपादिसेससुत्तं</p>

<p rend="bodytext" n="12"><hi rend="paranum">१२</hi><hi rend="dot">.</hi> एकं समयं भगवा सावत्थियं विहरति जेतवने अनाथपिण्डिकस्स आरामे। अथ खो आयस्मा सारिपुत्तो पुब्बण्हसमयं निवासेत्वा पत्तचीवरमादाय <pb ed="T" n="4.0392"/> सावत्थिं पिण्डाय पाविसि। अथ खो आयस्मतो सारिपुत्तस्स एतदहोसि – ‘‘अतिप्पगो खो ताव सावत्थियं पिण्डाय चरितुं, यंनूनाहं येन अञ्‍ञतित्थियानं परिब्बाजकानं आरामो तेनुपसङ्कमेय्य’’न्ति। अथ खो आयस्मा सारिपुत्तो येन अञ्‍ञतित्थियानं परिब्बाजकानं आरामो तेनुपसङ्कमि; उपसङ्कमित्वा तेहि अञ्‍ञतित्थियेहि परिब्बाजकेहि सद्धिं सम्मोदि। सम्मोदनीयं कथं सारणीयं वीतिसारेत्वा एकमन्तं निसीदि।</p>

<p rend="bodytext">तेन <pb ed="V" n="3.0194"/> खो पन समयेन तेसं अञ्‍ञतित्थियानं परिब्बाजकानं सन्‍निसिन्‍नानं सन्‍निपतितानं अयमन्तराकथा उदपादि – ‘‘यो हि कोचि, आवुसो, सउपादिसेसो कालं करोति, सब्बो सो अपरिमुत्तो निरया अपरिमुत्तो तिरच्छानयोनिया अपरिमुत्तो पेत्तिविसया अपरिमुत्तो अपायदुग्गतिविनिपाता’’ति। अथ खो आयस्मा सारिपुत्तो तेसं अञ्‍ञतित्थियानं परिब्बाजकानं भासितं नेव अभिनन्दि नप्पटिक्‍कोसि। अनभिनन्दित्वा अप्पटिक्‍कोसित्वा उट्ठायासना पक्‍कामि – ‘‘भगवतो सन्तिके एतस्स भासितस्स अत्थं आजानिस्सामी’’ति। अथ खो आयस्मा सारिपुत्तो सावत्थियं पिण्डाय चरित्वा पच्छाभत्तं <pb ed="P" n="4.0379"/> पिण्डपातपटिक्‍कन्तो येन भगवा तेनुपसङ्कमि; उपसङ्कमित्वा भगवन्तं अभिवादेत्वा <pb ed="M" n="3.0185"/> एकमन्तं निसीदि। एकमन्तं निसिन्‍नो खो आयस्मा सारिपुत्तो भगवन्तं एतदवोच –</p>

<p rend="bodytext">‘‘इधाहं, भन्ते, पुब्बण्हसमयं निवासेत्वा पत्तचीवरमादाय सावत्थिं पिण्डाय पाविसिं। तस्स मय्हं, भन्ते, एतदहोसि – ‘अतिप्पगो खो ताव सावत्थियं <pb ed="T" n="4.0393"/> पिण्डाय चरितुं; यंनूनाहं येन अञ्‍ञतित्थियानं परिब्बाजकानं आरामो तेनुपसङ्कमेय्य’न्ति। अथ खो अहं, भन्ते, येन अञ्‍ञतित्थियानं परिब्बाजकानं आरामो तेनुपसङ्कमिं; उपसङ्कमित्वा तेहि अञ्‍ञतित्थियेहि परिब्बाजकेहि सद्धिं सम्मोदिं। सम्मोदनीयं कथं सारणीयं वीतिसारेत्वा एकमन्तं निसीदिं। तेन खो पन समयेन तेसं अञ्‍ञतित्थियानं परिब्बाजकानं सन्‍निसिन्‍नानं सन्‍निपतितानं अयमन्तराकथा उदपादि – ‘यो हि कोचि, आवुसो, सउपादिसेसो कालं करोति, सब्बो सो अपरिमुत्तो निरया अपरिमुत्तो तिरच्छानयोनिया अपरिमुत्तो पेत्तिविसया अपरिमुत्तो अपायदुग्गतिविनिपाता’ति। अथ खो अहं, भन्ते, तेसं अञ्‍ञतित्थियानं परिब्बाजकानं भासितं नेव अभिनन्दिं नप्पटिक्‍कोसिं। अनभिनन्दित्वा अप्पटिक्‍कोसित्वा उट्ठायासना पक्‍कमिं – ‘भगवतो सन्तिके एतस्स भासितस्स अत्थं आजानिस्सामी’’’ति।</p>

<p rend="bodytext">‘‘के च <note>केचि (स्या॰ पी॰), ते च (क॰)</note>, सारिपुत्त, अञ्‍ञतित्थिया परिब्बाजका बाला अब्यत्ता, के च <note>केचि (स्या॰ पी॰ क॰) अ॰ नि॰ ६.४४ पाळिया संसन्देतब्बं</note> सउपादिसेसं वा ‘सउपादिसेसो’ति जानिस्सन्ति, अनुपादिसेसं वा ‘अनुपादिसेसो’ति जानिस्सन्ति’’!</p>

<p rend="bodytext">‘‘नवयिमे, सारिपुत्त, पुग्गला सउपादिसेसा कालं कुरुमाना परिमुत्ता निरया परिमुत्ता तिरच्छानयोनिया परिमुत्ता पेत्तिविसया परिमुत्ता अपायदुग्गतिविनिपाता। कतमे नव? इध<pb ed="P" n="4.0380"/>, सारिपुत्त, एकच्‍चो पुग्गलो सीलेसु परिपूरकारी होति, समाधिस्मिं परिपूरकारी<pb ed="V" n="3.0195"/>, पञ्‍ञाय मत्तसो कारी। सो पञ्‍चन्‍नं ओरम्भागियानं संयोजनानं परिक्खया अन्तरापरिनिब्बायी होति। अयं, सारिपुत्त<pb ed="T" n="4.0394"/>, पठमो पुग्गलो सउपादिसेसो कालं कुरुमानो परिमुत्तो निरया परिमुत्तो तिरच्छानयोनिया <pb ed="M" n="3.0186"/> परिमुत्तो पेत्तिविसया परिमुत्तो अपायदुग्गतिविनिपाता।</p>

<p rend="bodytext">‘‘पुन चपरं, सारिपुत्त, इधेकच्‍चो पुग्गलो सीलेसु परिपूरकारी होति, समाधिस्मिं परिपूरकारी, पञ्‍ञाय मत्तसो कारी। सो पञ्‍चन्‍नं ओरम्भागियानं संयोजनानं परिक्खया उपहच्‍चपरिनिब्बायी होति…पे॰… असङ्खारपरिनिब्बायी होति…पे॰… ससङ्खारपरिनिब्बायी होति…पे॰… उद्धंसोतो होति अकनिट्ठगामी। अयं, सारिपुत्त, पञ्‍चमो पुग्गलो सउपादिसेसो कालं कुरुमानो परिमुत्तो निरया परिमुत्तो तिरच्छानयोनिया परिमुत्तो पेत्तिविसया परिमुत्तो अपायदुग्गतिविनिपाता।</p>

<p rend="bodytext">‘‘पुन चपरं, सारिपुत्त, इधेकच्‍चो पुग्गलो सीलेसु परिपूरकारी होति, समाधिस्मिं मत्तसो कारी, पञ्‍ञाय मत्तसो कारी। सो तिण्णं संयोजनानं परिक्खया रागदोसमोहानं तनुत्ता सकदागामी होति, सकिदेव इमं लोकं आगन्त्वा दुक्खस्सन्तं करोति। अयं, सारिपुत्त, छट्ठो पुग्गलो सउपादिसेसो कालं कुरुमानो परिमुत्तो निरया…पे॰… परिमुत्तो अपायदुग्गतिविनिपाता।</p>

<p rend="bodytext">‘‘पुन चपरं, सारिपुत्त, इधेकच्‍चो पुग्गलो सीलेसु परिपूरकारी होति, समाधिस्मिं मत्तसो कारी, पञ्‍ञाय मत्तसो कारी। सो तिण्णं संयोजनानं परिक्खया एकबीजी होति, एकंयेव मानुसकं भवं निब्बत्तेत्वा दुक्खस्सन्तं <pb ed="P" n="4.0381"/> करोति। अयं, सारिपुत्त, सत्तमो पुग्गलो सउपादिसेसो <pb ed="T" n="4.0395"/> कालं कुरुमानो परिमुत्तो निरया…पे॰… परिमुत्तो अपायदुग्गतिविनिपाता।</p>

<p rend="bodytext">‘‘पुन चपरं, सारिपुत्त, इधेकच्‍चो पुग्गलो सीलेसु परिपूरकारी होति, समाधिस्मिं मत्तसो कारी, पञ्‍ञाय मत्तसो कारी। सो तिण्णं संयोजनानं परिक्खया कोलंकोलो होति, द्वे वा तीणि वा कुलानि सन्धावित्वा संसरित्वा दुक्खस्सन्तं करोति। अयं, सारिपुत्त, अट्ठमो पुग्गलो सउपादिसेसो कालं कुरुमानो परिमुत्तो निरया…पे॰… परिमुत्तो अपायदुग्गतिविनिपाता।</p>

<p rend="bodytext">‘‘पुन <pb ed="V" n="3.0196"/> चपरं, सारिपुत्त, इधेकच्‍चो पुग्गलो सीलेसु परिपूरकारी होति, समाधिस्मिं मत्तसो कारी, पञ्‍ञाय मत्तसो कारी। सो तिण्णं <pb ed="M" n="3.0187"/> संयोजनानं परिक्खया सत्तक्खत्तुपरमो होति, सत्तक्खत्तुपरमं देवे च मनुस्से च सन्धावित्वा संसरित्वा दुक्खस्सन्तं करोति। अयं, सारिपुत्त, नवमो पुग्गलो सउपादिसेसो कालं कुरुमानो परिमुत्तो निरया परिमुत्तो तिरच्छानयोनिया परिमुत्तो पेत्तिविसया परिमुत्तो अपायदुग्गतिविनिपाता।</p>

<p rend="bodytext">‘‘के च, सारिपुत्त, अञ्‍ञतित्थिया परिब्बाजका बाला अब्यत्ता, के च सउपादिसेसं वा ‘सउपादिसेसो’ति जानिस्सन्ति, अनुपादिसेसं वा ‘अनुपादिसेसो’ति जानिस्सन्ति! इमे खो, सारिपुत्त, नव पुग्गला सउपादिसेसा कालं कुरुमाना परिमुत्ता निरया परिमुत्ता तिरच्छानयोनिया परिमुत्ता पेत्तिविसया परिमुत्ता अपायदुग्गतिविनिपाता। न तावायं, सारिपुत्त, धम्मपरियायो पटिभासि भिक्खूनं भिक्खुनीनं उपासकानं उपासिकानं। तं किस्स <pb ed="T" n="4.0396"/> हेतु? मायिमं धम्मपरियायं सुत्वा पमादं आहरिंसूति <note>आहरिंसु (सी॰ पी॰)</note>। अपि <pb ed="P" n="4.0382"/> च मया <note>अपि चायं (?)</note>, सारिपुत्त, धम्मपरियायो पञ्हाधिप्पायेन भासितो’’ति। दुतियं।</p>

<p rend="subhead">३. कोट्ठिकसुत्तं</p>

<p rend="bodytext" n="13"><hi rend="paranum">१३</hi><hi rend="dot">.</hi> अथ खो आयस्मा महाकोट्ठिको <note>महाकोट्ठितो (सी॰ स्या॰ पी॰)</note> येनायस्मा सारिपुत्तो तेनुपसङ्कमि; उपसङ्कमित्वा आयस्मता सारिपुत्तेन सद्धिं सम्मोदि। सम्मोदनीयं कथं सारणीयं वीतिसारेत्वा एकमन्तं निसीदि। एकमन्तं निसिन्‍नो खो आयस्मा महाकोट्ठिको आयस्मन्तं सारिपुत्तं एतदवोच – ‘‘किं नु खो, आवुसो सारिपुत्त, ‘यं कम्मं दिट्ठधम्मवेदनीयं, तं मे कम्मं सम्परायवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं नु खो, आवुसो सारिपुत्त, ‘यं कम्मं सुखवेदनीयं <note>सुखवेदनियं (क॰) म॰ नि॰ ३.८ पस्सितब्बं</note>, तं मे कम्मं दुक्खवेदनीयं <note>दुक्खवेदनियं (क॰)</note> होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं नु खो, आवुसो सारिपुत्त, ‘यं कम्मं सुखवेदनीयं <note>सुखवेदनियं (क॰) म॰ नि॰ ३.८ पस्सितब्बं</note>, तं मे कम्मं दुक्खवेदनीयं <note>दुक्खवेदनियं (क॰)</note> होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं <pb ed="M" n="3.0188"/><pb ed="V" n="3.0197"/> पनावुसो, सारिपुत्त, ‘यं कम्मं दुक्खवेदनीयं, तं मे कम्मं सुखवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं नु खो, आवुसो सारिपुत्त, ‘यं कम्मं परिपक्‍कवेदनीयं, तं मे कम्मं अपरिपक्‍कवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो <pb ed="T" n="4.0397"/> हिदं, आवुसो’’।</p>

<p rend="bodytext">‘‘किं पनावुसो सारिपुत्त, ‘यं कम्मं अपरिपक्‍कवेदनीयं, तं मे कम्मं परिपक्‍कवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं नु खो, आवुसो सारिपुत्त, ‘यं कम्मं बहुवेदनीयं, तं मे कम्मं अप्पवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं पनावुसो सारिपुत्त<pb ed="P" n="4.0383"/>, ‘यं कम्मं अप्पवेदनीयं, तं मे कम्मं बहुवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं नु खो, आवुसो सारिपुत्त, ‘यं कम्मं वेदनीयं, तं मे कम्मं अवेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘किं पनावुसो सारिपुत्त, ‘यं कम्मं अवेदनीयं, तं मे कम्मं वेदनीयं होतू’ति, एतस्स अत्थाय भगवति ब्रह्मचरियं वुस्सती’’ति? ‘‘नो हिदं, आवुसो’’।</p>

<p rend="bodytext">‘‘‘किं नु खो, आवुसो सारिपुत्त, यं कम्मं दिट्ठधम्मवेदनीयं तं मे कम्मं सम्परायवेदनीयं होतूति, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं पनावुसो सारिपुत्त, यं कम्मं सम्परायवेदनीयं तं मे कम्मं दिट्ठधम्मवेदनीयं होतूति<pb ed="V" n="3.0198"/>, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं <pb ed="M" n="3.0189"/> नु खो, आवुसो सारिपुत्त, यं कम्मं सुखवेदनीयं तं मे कम्मं दुक्खवेदनीयं होतूति, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं पनावुसो सारिपुत्त, यं कम्मं दुक्खवेदनीयं तं मे कम्मं सुखवेदनीयं होतूति, एतस्स अत्थाय भगवति ब्रह्मचरियं वुस्सती’ति, इति <pb ed="T" n="4.0398"/> पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं नु खो, आवुसो सारिपुत्त, यं कम्मं परिपक्‍कवेदनीयं तं मे कम्मं अपरिपक्‍कवेदनीयं होतूति, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं पनावुसो सारिपुत्त, यं कम्मं अपरिपक्‍कवेदनीयं तं मे कम्मं परिपक्‍कवेदनीयं होतूति, एतस्स अत्थाय भगवति ब्रह्मचरियं <pb ed="P" n="4.0384"/> वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं नु खो, आवुसो सारिपुत्त, यं कम्मं बहुवेदनीयं तं मे कम्मं अप्पवेदनीयं होतूति, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं पनावुसो सारिपुत्त, यं कम्मं अप्पवेदनीयं तं मे कम्मं बहुवेदनीयं होतूति, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं नु खो, आवुसो सारिपुत्त, यं कम्मं वेदनीयं तं मे कम्मं अवेदनीयं होतूति<pb ed="V" n="3.0199"/>, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि।</p>

<p rend="bodytext">‘‘‘किं पनावुसो सारिपुत्त, यं कम्मं अवेदनीयं तं मे कम्मं वेदनीयं होतूति, एतस्स अत्थाय भगवति ब्रह्मचरियं वुस्सती’ति, इति पुट्ठो समानो ‘नो हिदं, आवुसो’ति वदेसि। अथ किमत्थं चरहावुसो, भगवति ब्रह्मचरियं वुस्सती’’ति?</p>

<p rend="bodytext">‘‘यं ख्वस्स <note>यं खो (क॰)</note>, आवुसो, अञ्‍ञातं अदिट्ठं अप्पत्तं असच्छिकतं अनभिसमेतं, तस्स ञाणाय दस्सनाय पत्तिया सच्छिकिरियाय अभिसमयाय भगवति <pb ed="T" n="4.0399"/> ब्रह्मचरियं वुस्सती’’ति <note>वुस्सति (स्या॰)</note>। (‘‘किं पनस्सावुसो, अञ्‍ञातं <pb ed="M" n="3.0190"/> अदिट्ठं अप्पत्तं असच्छिकतं अनभिसमेतं, यस्स ञाणाय दस्सनाय पत्तिया सच्छिकिरियाय अभिसमयाय भगवति ब्रह्मचरियं वुस्सती’’ति?) <note>( ) स्या॰ क॰ पोत्थकेसु नत्थि</note> ‘‘‘इदं दुक्ख’न्ति ख्वस्स <note>खो यं (क॰)</note>, आवुसो, अञ्‍ञातं अदिट्ठं अप्पत्तं असच्छिकतं अनभिसमेतं। तस्स ञाणाय दस्सनाय पत्तिया सच्छिकिरियाय अभिसमयाय भगवति ब्रह्मचरियं वुस्सति। अयं <pb ed="P" n="4.0385"/> ‘दुक्खसमुदयो’ति ख्वस्स, आवुसो…पे॰… ‘अयं दुक्खनिरोधो’ति ख्वस्स, आवुसो…पे॰… ‘अयं दुक्खनिरोधगामिनी पटिपदा’ति ख्वस्स, आवुसो, अञ्‍ञातं अदिट्ठं अप्पत्तं असच्छिकतं अनभिसमेतं। तस्स ञाणाय दस्सनाय पत्तिया सच्छिकिरियाय अभिसमयाय भगवति ब्रह्मचरियं वुस्सति। इदं ख्वस्स <note>इति खो यं (क॰)</note>, आवुसो, अञ्‍ञातं अदिट्ठं अप्पत्तं असच्छिकतं अनभिसमेतं। तस्स <note>यस्स (?)</note> ञाणाय दस्सनाय पत्तिया सच्छिकिरियाय अभिसमयाय भगवति ब्रह्मचरियं वुस्सती’’ति। ततियं।</p>

<p rend="subhead">४. समिद्धिसुत्तं</p>

<p rend="bodytext" n="14"><hi rend="paranum">१४</hi><hi rend="dot">.</hi> अथ खो आयस्मा समिद्धि येनायस्मा सारिपुत्तो तेनुपसङ्कमि; उपसङ्कमित्वा आयस्मन्तं सारिपुत्तं अभिवादेत्वा एकमन्तं निसीदि। एकमन्तं निसिन्‍नं खो आयस्मन्तं समिद्धिं आयस्मा सारिपुत्तो एतदवोच – ‘‘किमारम्मणा, समिद्धि, पुरिसस्स सङ्कप्पवितक्‍का उप्पज्‍जन्ती’’ति? ‘‘नामरूपारम्मणा, भन्ते’’ति। ‘‘ते पन, समिद्धि, क्‍व नानत्तं गच्छन्ती’’ति? ‘‘धातूसु, भन्ते’’ति। ‘‘ते पन, समिद्धि, किंसमुदया’’ति? ‘‘फस्ससमुदया, भन्ते’’ति। ‘‘ते पन, समिद्धि, किंसमोसरणा’’ति? ‘‘वेदनासमोसरणा, भन्ते’’ति। ‘‘ते पन<pb ed="V" n="3.0200"/>, समिद्धि, किंपमुखा’’ति? ‘‘समाधिप्पमुखा, भन्ते’’ति। ‘‘ते पन, समिद्धि, किंअधिपतेय्या’’ति? ‘‘सताधिपतेय्या, भन्ते’’ति। ‘‘ते पन, समिद्धि, किंउत्तरा’’ति? ‘‘पञ्‍ञुत्तरा, भन्ते’’ति। ‘‘ते पन, समिद्धि, किंसारा’’ति? ‘‘विमुत्तिसारा, भन्ते’’ति। ‘‘ते पन, समिद्धि, किंओगधा’’ति? ‘‘अमतोगधा, भन्ते’’ति।</p>

<p rend="bodytext">‘‘‘किमारम्मणा, समिद्धि, पुरिसस्स सङ्कप्पवितक्‍का उप्पज्‍जन्ती’ति, इति पुट्ठो समानो ‘नामरूपारम्मणा, भन्ते’ति वदेसि। ‘ते पन, समिद्धि, क्‍व <pb ed="T" n="4.0400"/> नानत्तं गच्छन्ती’ति, इति <pb ed="P" n="4.0386"/> पुट्ठो समानो ‘धातूसु, भन्ते’ति वदेसि। ‘ते पन, समिद्धि, किंसमुदया’ति, इति पुट्ठो समानो ‘फस्ससमुदया, भन्ते’ति <pb ed="M" n="3.0191"/> वदेसि। ‘ते पन, समिद्धि, किंसमोसरणा’ति, इति पुट्ठो समानो ‘वेदनासमोसरणा, भन्ते’ति वदेसि। ‘ते पन, समिद्धि, किंपमुखा’ति, इति पुट्ठो समानो ‘समाधिप्पमुखा, भन्ते’ति वदेसि। ‘ते पन, समिद्धि, किंअधिपतेय्या’ति, इति पुट्ठो समानो ‘सताधिपतेय्या, भन्ते’ति वदेसि। ‘ते पन, समिद्धि, किंउत्तरा’ति, इति पुट्ठो समानो ‘पञ्‍ञुत्तरा, भन्ते’ति वदेसि। ‘ते पन, समिद्धि, किंसारा’ति, इति पुट्ठो समानो ‘विमुत्तिसारा, भन्ते’ति वदेसि। ‘ते पन, समिद्धि, किंओगधा’ति, इति पुट्ठो समानो ‘अमतोगधा, भन्ते’ति वदेसि। साधु साधु, समिद्धि! साधु खो त्वं, समिद्धि, पुट्ठो <note>पञ्हं (सी॰ स्या॰ पी॰)</note> पुट्ठो विस्सज्‍जेसि, तेन च मा मञ्‍ञी’’ति। चतुत्थं।</p>

<p rend="subhead">५. गण्डसुत्तं</p>

<p rend="bodytext" n="15"><hi rend="paranum">१५</hi><hi rend="dot">.</hi> ‘‘सेय्यथापि, भिक्खवे, गण्डो अनेकवस्सगणिको। तस्सस्सु गण्डस्स नव वणमुखानि नव अभेदनमुखानि। ततो यं किञ्‍चि पग्घरेय्य – असुचियेव पग्घरेय्य, दुग्गन्धंयेव पग्घरेय्य, जेगुच्छियंयेव <note>जेगुच्छियेव (क॰)</note> पग्घरेय्य; यं किञ्‍चि पसवेय्य – असुचियेव पसवेय्य, दुग्गन्धंयेव पसवेय्य, जेगुच्छियंयेव पसवेय्य।</p>

<p rend="bodytext">‘‘गण्डोति खो, भिक्खवे, इमस्सेतं चातुमहाभूतिकस्स <note>चातुम्महाभूतिकस्स (सी॰ स्या॰ पी॰)</note> कायस्स अधिवचनं मातापेत्तिकसम्भवस्स ओदनकुम्मासूपचयस्स अनिच्‍चुच्छादनपरिमद्दनभेदनविद्धंसनधम्मस्स। तस्सस्सु गण्डस्स नव वणमुखानि नव अभेदनमुखानि। ततो यं किञ्‍चि पग्घरति – असुचियेव पग्घरति, दुग्गन्धंयेव पग्घरति, जेगुच्छियंयेव <pb ed="P" n="4.0387"/> पग्घरति; यं किञ्‍चि पसवति <pb ed="T" n="4.0401"/> – असुचियेव <pb ed="V" n="3.0201"/> पसवति, दुग्गन्धंयेव पसवति, जेगुच्छियंयेव पसवति। तस्मातिह, भिक्खवे, इमस्मिं काये निब्बिन्दथा’’ति। पञ्‍चमं।</p>

<p rend="subhead">६. सञ्‍ञासुत्तं</p>

<p rend="bodytext" n="16"><hi rend="paranum">१६</hi><hi rend="dot">.</hi> ‘‘नवयिमा, भिक्खवे, सञ्‍ञा भाविता बहुलीकता महप्फला होन्ति महानिसंसा अमतोगधा अमतपरियोसाना। कतमा नव<pb ed="M" n="3.0192"/>? असुभसञ्‍ञा, मरणसञ्‍ञा, आहारे पटिकूलसञ्‍ञा <note>पटिक्‍कूलसञ्‍ञा (सी॰ स्या॰ पी॰)</note>, सब्बलोके अनभिरतसञ्‍ञा <note>अनभिरतिसञ्‍ञा (क॰) अ॰ नि॰ ५.१२१-१२२</note>, अनिच्‍चसञ्‍ञा, अनिच्‍चे दुक्खसञ्‍ञा, दुक्खे अनत्तसञ्‍ञा, पहानसञ्‍ञा, विरागसञ्‍ञा – इमा खो, भिक्खवे, नव सञ्‍ञा, भाविता बहुलीकता महप्फला होन्ति महानिसंसा अमतोगधा अमतपरियोसाना’’ति। छट्ठं।</p>

<p rend="subhead">७. कुलसुत्तं</p>

<p rend="bodytext" n="17"><hi rend="paranum">१७</hi><hi rend="dot">.</hi> ‘‘नवहि, भिक्खवे, अङ्गेहि समन्‍नागतं कुलं अनुपगन्त्वा वा नालं उपगन्तुं, उपगन्त्वा वा नालं निसीदितुं। कतमेहि नवहि? न मनापेन पच्‍चुट्ठेन्ति, न मनापेन अभिवादेन्ति, न मनापेन आसनं देन्ति, सन्तमस्स परिगुहन्ति, बहुकम्पि थोकं देन्ति, पणीतम्पि लूखं देन्ति, असक्‍कच्‍चं देन्ति नो सक्‍कच्‍चं, न उपनिसीदन्ति धम्मस्सवनाय, भासितमस्स न सुस्सूसन्ति। इमेहि खो, भिक्खवे, नवहङ्गेहि समन्‍नागतं कुलं अनुपगन्त्वा वा नालं उपगन्तुं उपगन्त्वा वा नालं निसीदितुं।</p>

<p rend="bodytext">‘‘नवहि, भिक्खवे, अङ्गेहि समन्‍नागतं कुलं अनुपगन्त्वा वा अलं उपगन्तुं, उपगन्त्वा वा अलं निसीदितुं। कतमेहि नवहि? मनापेन पच्‍चुट्ठेन्ति, मनापेन अभिवादेन्ति, मनापेन आसनं देन्ति, सन्तमस्स <pb ed="T" n="4.0402"/> न परिगुहन्ति, बहुकम्पि <pb ed="P" n="4.0388"/> बहुकं देन्ति, पणीतम्पि पणीतं देन्ति, सक्‍कच्‍चं देन्ति नो असक्‍कच्‍चं, उपनिसीदन्ति धम्मस्सवनाय, भासितमस्स सुस्सूसन्ति। इमेहि खो, भिक्खवे, नवहङ्गेहि समन्‍नागतं कुलं अनुपगन्त्वा वा अलं उपगन्तुं, उपगन्त्वा वा अलं निसीदितु’’न्ति। सत्तमं।</p>

<p rend="subhead">८. नवङ्गुपोसथसुत्तं</p>

<p rend="bodytext" n="18"><hi rend="paranum">१८</hi><hi rend="dot">.</hi> ‘‘नवहि<pb ed="V" n="3.0202"/>, भिक्खवे, अङ्गेहि समन्‍नागतो उपोसथो उपवुत्थो महप्फलो होति महानिसंसो महाजुतिको महाविप्फारो। कथं उपवुत्थो च, भिक्खवे, नवहङ्गेहि समन्‍नागतो उपोसथो महप्फलो होति महानिसंसो महाजुतिको महाविप्फारो? इध, भिक्खवे, अरियसावको इति पटिसञ्‍चिक्खति – ‘यावजीवं अरहन्तो पाणातिपातं पहाय पाणातिपाता पटिविरता निहितदण्डा निहितसत्था लज्‍जी <pb ed="M" n="3.0193"/> दयापन्‍ना सब्बपाणभूतहितानुकम्पिनो विहरन्ति; अहम्पज्‍ज इमञ्‍च रत्तिं इमञ्‍च दिवसं पाणातिपातं पहाय पाणातिपाता पटिविरतो निहितदण्डो निहितसत्थो लज्‍जी दयापन्‍नो सब्बपाणभूतहितानुकम्पी विहरामि। इमिनापङ्गेन <note>इमिनापि अङ्गेन (क॰ सी॰)</note> अरहतं अनुकरोमि; उपोसथो च मे उपवुत्थो भविस्सती’ति। इमिना पठमेन अङ्गेन समन्‍नागतो होति…पे॰ <pb ed="P" n="4.0389"/>…।</p>

<p rend="bodytext">‘‘‘यावजीवं अरहन्तो उच्‍चासयनमहासयनं पहाय उच्‍चासयनमहासयना पटिविरता नीचसेय्यं कप्पेन्ति <pb ed="P" n="4.0390"/> – मञ्‍चके वा तिणसन्थारके वा; अहम्पज्‍ज इमञ्‍च रत्तिं इमञ्‍च दिवसं उच्‍चासयनमहासयनं पहाय उच्‍चासयनमहासयना पटिविरतो नीचसेय्यं कप्पेमि – मञ्‍चके वा तिणसन्थारके वा। इमिनापङ्गेन अरहतं <pb ed="T" n="4.0403"/> अनुकरोमि; उपोसथो च मे उपवुत्थो भविस्सती’ति। इमिना अट्ठमेन अङ्गेन समन्‍नागतो होति।</p>

<p rend="bodytext">‘‘मेत्तासहगतेन चेतसा एकं दिसं फरित्वा विहरति, तथा दुतियं तथा ततियं तथा चतुत्थं। इति उद्धमधो तिरियं सब्बधि सब्बत्तताय सब्बावन्तं लोकं मेत्तासहगतेन चेतसा विपुलेन महग्गतेन अप्पमाणेन अवेरेन अब्यापज्‍जेन <note>अब्यापज्झेन (क॰), अब्याबज्झेन (?)</note> फरित्वा विहरति। इमिना नवमेन अङ्गेन समन्‍नागतो होति। एवं उपवुत्थो खो, भिक्खवे, नवहङ्गेहि समन्‍नागतो उपोसथो महप्फलो होति महानिसंसो महाजुतिको महाविप्फारो’’ति। अट्ठमं।</p>

<p rend="subhead">९. देवतासुत्तं</p>

<p rend="bodytext" n="19"><hi rend="paranum">१९</hi><hi rend="dot">.</hi> ‘‘इमञ्‍च, भिक्खवे, रत्तिं सम्बहुला देवता अभिक्‍कन्ताय रत्तिया अभिक्‍कन्तवण्णा केवलकप्पं जेतवनं ओभासेत्वा येनाहं तेनुपसङ्कमिंसु; उपसङ्कमित्वा मं अभिवादेत्वा <pb ed="V" n="3.0203"/> एकमन्तं अट्ठंसु। एकमन्तं ठिता खो, भिक्खवे, ता देवता मं एतदवोचुं – ‘उपसङ्कमिंसु नो, भन्ते, पुब्बे मनुस्सभूतानं पब्बजिता अगारानि। ते मयं, भन्ते, पच्‍चुट्ठिम्ह, नो च खो अभिवादिम्ह। ता मयं, भन्ते, अपरिपुण्णकम्मन्ता विप्पटिसारिनियो पच्‍चानुतापिनियो हीनं कायं उपपन्‍ना’’’ति।</p>

<p rend="bodytext">‘‘अपरापि <pb ed="M" n="3.0194"/><pb ed="P" n="4.0391"/> मं, भिक्खवे, सम्बहुला देवता उपसङ्कमित्वा एतदवोचुं – ‘उपसङ्कमिंसु नो, भन्ते, पुब्बे मनुस्सभूतानं पब्बजिता अगारानि। ते मयं, भन्ते, पच्‍चुट्ठिम्ह अभिवादिम्ह <note>पच्‍चुट्ठिम्ह च अभिवादिम्ह च (स्या॰)</note>, नो च तेसं आसनं अदम्ह। ता मयं, भन्ते, अपरिपुण्णकम्मन्ता विप्पटिसारिनियो पच्‍चानुतापिनियो हीनं कायं उपपन्‍ना’’’ति।</p>

<p rend="bodytext">‘‘अपरापि मं, भिक्खवे, सम्बहुला देवता उपसङ्कमित्वा <pb ed="T" n="4.0404"/> एतदवोचुं – ‘उपसङ्कमिंसु नो, भन्ते, पुब्बे मनुस्सभूतानं पब्बजिता अगारानि। ते मयं, भन्ते, पच्‍चुट्ठिम्ह अभिवादिम्ह <note>पच्‍चुट्ठिम्ह च अभिवादिम्ह च (स्या॰)</note> आसनं <note>आसनञ्‍च (सी॰ स्या॰)</note> अदम्ह, नो च खो यथासत्ति यथाबलं संविभजिम्ह…पे॰… यथासत्ति यथाबलं <note>यथाबलं च (?)</note> संविभजिम्ह, नो च खो उपनिसीदिम्ह धम्मस्सवनाय…पे॰… उपनिसीदिम्ह <note>उपनिसीदिम्ह च (स्या॰)</note> धम्मस्सवनाय, नो च खो ओहितसोता धम्मं सुणिम्ह…पे॰… ओहितसोता च धम्मं सुणिम्ह, नो च खो सुत्वा धम्मं धारयिम्ह…पे॰… सुत्वा च धम्मं धारयिम्ह, नो च खो धातानं धम्मानं अत्थं उपपरिक्खिम्ह…पे॰… धातानञ्‍च धम्मानं अत्थं उपपरिक्खिम्ह, नो च खो अत्थमञ्‍ञाय धम्ममञ्‍ञाय धम्मानुधम्मं पटिपज्‍जिम्ह। ता मयं, भन्ते, अपरिपुण्णकम्मन्ता विप्पटिसारिनियो पच्‍चानुतापिनियो हीनं कायं उपपन्‍ना’’’ति।</p>

<p rend="bodytext">‘‘अपरापि मं, भिक्खवे, सम्बहुला देवता उपसङ्कमित्वा एतदवोचुं – ‘उपसङ्कमिंसु नो, भन्ते, पुब्बे मनुस्सभूतानं पब्बजिता अगारानि। ते मयं, भन्ते, पच्‍चुट्ठिम्ह अभिवादिम्ह <note>पच्‍चुट्ठिम्ह च अभिवादिम्ह च (स्या॰)</note>, आसनं <note>आसनञ्‍च (सी॰ स्या॰)</note> अदम्ह, यथासत्ति <pb ed="P" n="4.0392"/> यथाबलं <note>यथाबलं च (?)</note> संविभजिम्ह, उपनिसीदिम्ह <note>उपनिसीदिम्ह च (स्या॰)</note> धम्मस्सवनाय, ओहितसोता च धम्मं सुणिम्ह, सुत्वा च धम्मं धारयिम्ह, धातानञ्‍च धम्मानं अत्थं उपपरिक्खिम्ह, अत्थमञ्‍ञाय धम्ममञ्‍ञाय धम्मानुधम्मं <note>धम्मानुधम्मञ्‍च (?)</note> पटिपज्‍जिम्ह। ता मयं, भन्ते, परिपुण्णकम्मन्ता अविप्पटिसारिनियो अपच्‍चानुतापिनियो पणीतं कायं उपपन्‍ना’ति। एतानि, भिक्खवे, रुक्खमूलानि एतानि सुञ्‍ञागारानि। झायथ, भिक्खवे, मा पमादत्थ, मा पच्छा विप्पटिसारिनो अहुवत्थ सेय्यथापि ता पुरिमिका देवता’’ति। नवमं।</p>

<p rend="subhead">१०. वेलामसुत्तं</p>

<p rend="bodytext" n="20"><hi rend="paranum">२०</hi><hi rend="dot">.</hi> एकं <pb ed="T" n="4.0405"/><pb ed="M" n="3.0195"/><pb ed="V" n="3.0204"/> समयं भगवा सावत्थियं विहरति जेतवने अनाथपिण्डिकस्स आरामे। अथ खो अनाथपिण्डिको गहपति येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्‍नं खो अनाथपिण्डिकं गहपतिं भगवा एतदवोच –</p>

<p rend="bodytext">‘‘अपि नु ते, गहपति, कुले दानं दीयती’’ति? ‘‘दीयति मे, भन्ते, कुले दानं; तञ्‍च खो लूखं कणाजकं बिळङ्गदुतिय’’न्ति। ‘‘लूखञ्‍चेपि <note>लूखं वापि (स्या॰), लूखञ्‍चापि (क॰)</note>, गहपति, दानं देति पणीतं वा; तञ्‍च असक्‍कच्‍चं देति, अचित्तीकत्वा <note>अचित्तिं कत्वा (क॰), अपचित्तिं कत्वा (स्या॰), अचित्तिकत्वा (पी॰)</note> देति, असहत्था देति, अपविद्धं <note>अपविट्ठं (स्या॰)</note> देति, अनागमनदिट्ठिको देति। यत्थ यत्थ तस्स तस्स दानस्स विपाको निब्बत्तति, न उळाराय भत्तभोगाय चित्तं नमति, न उळाराय वत्थभोगाय चित्तं नमति, न उळाराय यानभोगाय चित्तं नमति, न उळारेसु पञ्‍चसु कामगुणेसु भोगाय चित्तं नमति। येपिस्स ते होन्ति <pb ed="P" n="4.0393"/> पुत्ताति वा दाराति वा दासाति वा पेस्साति वा कम्मकराति वा, तेपि न सुस्सूसन्ति न सोतं ओदहन्ति न अञ्‍ञा चित्तं उपट्ठपेन्ति। तं किस्स हेतु? एवञ्हेतं <note>एवञ्‍चेतं (स्या॰ क॰)</note>, गहपति, होति असक्‍कच्‍चं कतानं कम्मानं विपाको’’।</p>

<p rend="bodytext">‘‘लूखञ्‍चेपि, गहपति, दानं देति पणीतं वा; तञ्‍च सक्‍कच्‍चं देति, चित्तीकत्वा देति, सहत्था देति, अनपविद्धं देति, आगमनदिट्ठिको देति। यत्थ यत्थ तस्स तस्स दानस्स विपाको निब्बत्तति, उळाराय भत्तभोगाय चित्तं नमति, उळाराय वत्थभोगाय चित्तं नमति, उळाराय यानभोगाय चित्तं नमति, उळारेसु पञ्‍चसु कामगुणेसु भोगाय चित्तं नमति। येपिस्स ते होन्ति पुत्ताति <pb ed="T" n="4.0406"/> वा दाराति वा दासाति वा पेस्साति वा कम्मकराति वा, तेपि सुस्सूसन्ति सोतं ओदहन्ति अञ्‍ञा चित्तं उपट्ठपेन्ति। तं किस्स हेतु? एवञ्हेतं, गहपति, होति सक्‍कच्‍चं कतानं कम्मानं विपाको।</p>

<p rend="bodytext">‘‘भूतपुब्बं, गहपति, वेलामो नाम ब्राह्मणो अहोसि। सो एवरूपं दानं अदासि महादानं। चतुरासीति सुवण्णपातिसहस्सानि अदासि रूपियपूरानि<pb ed="M" n="3.0196"/>, चतुरासीति रूपियपातिसहस्सानि अदासि सुवण्णपूरानि, चतुरासीति कंसपातिसहस्सानि अदासि हिरञ्‍ञपूरानि<pb ed="V" n="3.0205"/>, चतुरासीति हत्थिसहस्सानि अदासि सोवण्णालङ्कारानि सोवण्णधजानि हेमजालप्पटिच्छन्‍नानि <note>हेमजालसञ्छन्‍नानि (सी॰ पी॰)</note>, चतुरासीति रथसहस्सानि अदासि सीहचम्मपरिवारानि ब्यग्घचम्मपरिवारानि दीपिचम्मपरिवारानि पण्डुकम्बलपरिवारानि सोवण्णालङ्कारानि सोवण्णधजानि हेमजालप्पटिच्छन्‍नानि, चतुरासीति धेनुसहस्सानि अदासि दुकूलसन्धनानि <note>दुकूलसन्दस्सनानि (सी॰), दुकूलसण्ठनानि (स्या॰), दुकूलसन्थनानि (पी॰), दुहसन्दनानि (दी॰ नि॰ २.२६३), दुकूलसन्दनानि (तत्थ पाठन्तरं)</note> कंसूपधारणानि, चतुरासीति कञ्‍ञासहस्सानि अदासि आमुत्तमणिकुण्डलायो <note>आमुक्‍कमणिकुण्डलायो (?)</note>, चतुरासीति पल्‍लङ्कसहस्सानि अदासि गोनकत्थतानि <pb ed="P" n="4.0394"/> पटिकत्थतानि पटलिकत्थतानि कदलिमिगपवरपच्‍चत्थरणानि सउत्तरच्छदानि उभतोलोहितकूपधानानि, चतुरासीति वत्थकोटिसहस्सानि अदासि खोमसुखुमानं कोसेय्यसुखुमानं कम्बलसुखुमानं कप्पासिकसुखुमानं, को पन वादो अन्‍नस्स पानस्स खज्‍जस्स भोज्‍जस्स लेय्यस्स पेय्यस्स, नज्‍जो मञ्‍ञे विस्सन्दन्ति <note>विस्सन्दति (सी॰ पी॰)</note>।</p>

<p rend="bodytext">‘‘सिया खो पन ते, गहपति, एवमस्स – ‘अञ्‍ञो नून तेन समयेन वेलामो ब्राह्मणो अहोसि, सो <note>यो (?)</note> तं दानं अदासि महादान’न्ति। न खो पनेतं, गहपति, एवं दट्ठब्बं। अहं तेन समयेन वेलामो ब्राह्मणो <pb ed="T" n="4.0407"/> अहोसिं। अहं तं दानं अदासिं महादानं। तस्मिं खो पन, गहपति, दाने न कोचि दक्खिणेय्यो अहोसि, न तं कोचि दक्खिणं विसोधेति।</p>

<p rend="bodytext">‘‘यं, गहपति, वेलामो ब्राह्मणो दानं अदासि महादानं, यो चेकं दिट्ठिसम्पन्‍नं भोजेय्य, इदं ततो महप्फलतरं।</p>

<p rend="bodytext">( ) <note>(यञ्‍च गहपति वेलामो ब्राह्मणो दानं अदासि महादानं) (सी॰ पी॰)</note> ‘‘यो च सतं दिट्ठिसम्पन्‍नानं भोजेय्य, यो चेकं सकदागामिं भोजेय्य, इदं ततो महप्फलतरं।</p>

<p rend="bodytext">( ) <note>(यञ्‍च गहपति वेलामो ब्राह्मणो दानं अदासि महादानं) (सी॰ पी॰)</note> ‘‘यो च सतं सकदागामीनं भोजेय्य, यो चेकं अनागामिं भोजेय्य…पे॰… यो च सतं अनागामीनं भोजेय्य, यो चेकं <pb ed="M" n="3.0197"/> अरहन्तं भोजेय्य… यो च सतं अरहन्तानं भोजेय्य, यो चेकं पच्‍चेकबुद्धं भोजेय्य <pb ed="P" n="4.0395"/>… यो च सतं पच्‍चेकबुद्धानं भोजेय्य, यो च तथागतं अरहन्तं सम्मासम्बुद्धं भोजेय्य… यो च बुद्धप्पमुखं भिक्खुसङ्घं भोजेय्य… यो च चातुद्दिसं सङ्घं उद्दिस्स विहारं कारापेय्य… यो च पसन्‍नचित्तो बुद्धञ्‍च धम्मञ्‍च सङ्घञ्‍च सरणं गच्छेय्य… यो च पसन्‍नचित्तो सिक्खापदानि समादियेय्य – पाणातिपाता वेरमणिं, अदिन्‍नादाना <pb ed="V" n="3.0206"/> वेरमणिं, कामेसुमिच्छाचारा वेरमणिं, मुसावादा वेरमणिं, सुरामेरयमज्‍जपमादट्ठाना वेरमणिं, यो च अन्तमसो गन्धोहनमत्तम्पि <note>गन्धूहनमत्तम्पि (सी॰), गद्दूहनमत्तम्पि (स्या॰ पी॰) म॰ नि॰ ३.२११</note> मेत्तचित्तं भावेय्य, ( ) <note>(यो च अच्छरासङ्घातमत्तम्पि अनिच्‍चसञ्‍ञं भावेय्य) (क॰)</note> इदं ततो महप्फलतरं।</p>

<p rend="bodytext">‘‘यञ्‍च, गहपति, वेलामो ब्राह्मणो दानं अदासि महादानं, यो चेकं दिट्ठिसम्पन्‍नं भोजेय्य… यो च सतं दिट्ठिसम्पन्‍नानं भोजेय्य, यो चेकं सकदागामिं भोजेय्य… यो च सतं सकदागामीनं भोजेय्य, यो <pb ed="T" n="4.0408"/> चेकं अनागामिं भोजेय्य… यो च सतं अनागामीनं भोजेय्य, यो चेकं अरहन्तं भोजेय्य… यो च सतं अरहन्तानं भोजेय्य, यो चेकं पच्‍चेकबुद्धं भोजेय्य… यो च सतं पच्‍चेकबुद्धानं भोजेय्य, यो च तथागतं अरहन्तं सम्मासम्बुद्धं भोजेय्य… यो च बुद्धप्पमुखं भिक्खुसङ्घं भोजेय्य, यो च चातुद्दिसं सङ्घं उद्दिस्स विहारं कारापेय्य… यो च पसन्‍नचित्तो बुद्धञ्‍च धम्मञ्‍च सङ्घञ्‍च सरणं गच्छेय्य, यो च पसन्‍नचित्तो सिक्खापदानि समादियेय्य – पाणातिपाता वेरमणिं… सुरामेरयमज्‍जपमादट्ठाना वेरमणिं, यो च अन्तमसो गन्धोहनमत्तम्पि मेत्तचित्तं भावेय्य<pb ed="P" n="4.0396"/>, यो च अच्छरासङ्घातमत्तम्पि अनिच्‍चसञ्‍ञं भावेय्य, इदं ततो महप्फलतर’’न्ति। दसमं।</p>

<trailer rend="centre">सीहनादवग्गो दुतियो।</trailer>
</div>

<p rend="bodytext">तस्सुद्दानं –</p>

<p rend="gatha1">नादो सउपादिसेसो च, कोट्ठिकेन समिद्धिना।</p>

<p rend="gathalast">गण्डसञ्‍ञा कुलं मेत्ता, देवता वेलामेन चाति॥</p>

<div id="an9_1_3" n="an9_1_3" type="vagga">
<head rend="chapter">३. सत्तावासवग्गो</head>

<p rend="subhead">१. तिठानसुत्तं</p>

<p rend="bodytext" n="21"><hi rend="paranum">२१</hi><hi rend="dot">.</hi> ‘‘तीहि<pb ed="M" n="3.0198"/><pb ed="V" n="3.0207"/>, भिक्खवे, ठानेहि उत्तरकुरुका मनुस्सा देवे च तावतिंसे अधिग्गण्हन्ति जम्बुदीपके च मनुस्से। कतमेहि तीहि? अममा, अपरिग्गहा, नियतायुका, विसेसगुणा <note>विसेसभुनो (सी॰ स्या॰ पी॰)</note> – इमेहि खो, भिक्खवे, तीहि ठानेहि उत्तरकुरुका <pb ed="T" n="4.0409"/> मनुस्सा देवे च तावतिंसे अधिग्गण्हन्ति जम्बुदीपके च मनुस्से।</p>

<p rend="bodytext">‘‘तीहि, भिक्खवे, ठानेहि देवा तावतिंसा उत्तरकुरुके च मनुस्से अधिग्गण्हन्ति जम्बुदीपके च मनुस्से। कतमेहि तीहि? दिब्बेन आयुना, दिब्बेन वण्णेन, दिब्बेन सुखेन – इमेहि खो, भिक्खवे, तीहि ठानेहि देवा तावतिंसा उत्तरकुरुके च मनुस्से अधिग्गण्हन्ति जम्बुदीपके च मनुस्से।</p>

<p rend="bodytext"><note>कथा॰ २७१</note> ‘‘तीहि, भिक्खवे, ठानेहि जम्बुदीपका मनुस्सा उत्तरकुरुके च मनुस्से अधिग्गण्हन्ति देवे च तावतिंसे। कतमेहि तीहि? सूरा, सतिमन्तो, इध ब्रह्मचरियवासो – इमेहि खो, भिक्खवे, तीहि ठानेहि जम्बुदीपका मनुस्सा उत्तरकुरुके च मनुस्से अधिग्गण्हन्ति देवे च तावतिंसे’’ति। पठमं।</p>

<p rend="subhead">२. अस्सखळुङ्कसुत्तं</p>

<p rend="bodytext" n="22"><hi rend="paranum">२२</hi><hi rend="dot">.</hi> <note>अ॰ नि॰ ३.१४१</note> ‘‘तयो <pb ed="P" n="4.0397"/> च, भिक्खवे, अस्सखळुङ्के देसेस्सामि तयो च पुरिसखळुङ्के तयो च अस्सपरस्से <note>अस्ससदस्से (सी॰ स्या॰ पी॰) अ॰ नि॰ ३.१४२</note> तयो च पुरिसपरस्से <note>पुरिससदस्से (सी॰ स्या॰ पी॰)</note> तयो च भद्दे अस्साजानीये तयो च भद्दे पुरिसाजानीये। तं सुणाथ।</p>

<p rend="bodytext">‘‘कतमे च, भिक्खवे, तयो अस्सखळुङ्का? इध, भिक्खवे, एकच्‍चो अस्सखळुङ्को जवसम्पन्‍नो <pb ed="V" n="3.0208"/> होति, न वण्णसम्पन्‍नो, न आरोहपरिणाहसम्पन्‍नो। इध पन, भिक्खवे, एकच्‍चो अस्सखळुङ्को जवसम्पन्‍नो च होति वण्णसम्पन्‍नो च, न आरोहपरिणाहसम्पन्‍नो। इध पन, भिक्खवे, एकच्‍चो अस्सखळुङ्को जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च। इमे खो, भिक्खवे, तयो अस्सखळुङ्का।</p>

<p rend="bodytext">‘‘कतमे <pb ed="T" n="4.0410"/><pb ed="M" n="3.0199"/> च, भिक्खवे, तयो पुरिसखळुङ्का? इध, भिक्खवे, एकच्‍चो पुरिसखळुङ्को जवसम्पन्‍नो होति, न वण्णसम्पन्‍नो, न आरोहपरिणाहसम्पन्‍नो। इध पन, भिक्खवे, एकच्‍चो पुरिसखळुङ्को जवसम्पन्‍नो च होति वण्णसम्पन्‍नो च, न आरोहपरिणाहसम्पन्‍नो। इध पन, भिक्खवे, एकच्‍चो पुरिसखळुङ्को जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च।</p>

<p rend="bodytext">‘‘कथञ्‍च, भिक्खवे, पुरिसखळुङ्को जवसम्पन्‍नो होति, न वण्णसम्पन्‍नो न आरोहपरिणाहसम्पन्‍नो? इध, भिक्खवे, भिक्खु ‘इदं दुक्ख’न्ति यथाभूतं पजानाति, ‘अयं दुक्खसमुदयो’ति यथाभूतं पजानाति, ‘अयं दुक्खनिरोधो’ति यथाभूतं पजानाति, ‘अयं दुक्खनिरोधगामिनी पटिपदा’ति यथाभूतं पजानाति। इदमस्स <pb ed="P" n="4.0398"/> जवस्मिं वदामि। अभिधम्मे खो पन अभिविनये पञ्हं पुट्ठो संसादेति <note>संसारेति (क॰) अ॰ नि॰ १.३.१४१</note>, नो विस्सज्‍जेति। इदमस्स न वण्णस्मिं वदामि। न खो पन लाभी होति चीवरपिण्डपातसेनासनगिलानपच्‍चयभेसज्‍जपरिक्खारानं। इदमस्स न आरोहपरिणाहस्मिं वदामि। एवं खो, भिक्खवे, पुरिसखळुङ्को जवसम्पन्‍नो होति, न वण्णसम्पन्‍नो न आरोहपरिणाहसम्पन्‍नो।</p>

<p rend="bodytext">‘‘कथञ्‍च, भिक्खवे, पुरिसखळुङ्को जवसम्पन्‍नो च होति वण्णसम्पन्‍नो च, न आरोहपरिणाहसम्पन्‍नो? इध, भिक्खवे, भिक्खु ‘इदं दुक्ख’न्ति यथाभूतं पजानाति…पे॰… ‘अयं दुक्खनिरोधगामिनी पटिपदा’ति यथाभूतं पजानाति। इदमस्स जवस्मिं वदामि। अभिधम्मे खो पन अभिविनये पञ्हं <pb ed="T" n="4.0411"/> पुट्ठो विस्सज्‍जेति, नो संसादेति। इदमस्स वण्णस्मिं वदामि। न खो पन लाभी होति चीवरपिण्डपातसेनासनगिलानपच्‍चयभेसज्‍जपरिक्खारानं। इदमस्स न आरोहपरिणाहस्मिं वदामि। एवं खो, भिक्खवे, पुरिसखळुङ्को जवसम्पन्‍नो च होति वण्णसम्पन्‍नो च, न आरोहपरिणाहसम्पन्‍नो।</p>

<p rend="bodytext">‘‘कथञ्‍च<pb ed="V" n="3.0209"/>, भिक्खवे, पुरिसखळुङ्को जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च? इध, भिक्खवे, भिक्खु ‘इदं दुक्ख’न्ति यथाभूतं पजानाति…पे॰… ‘अयं दुक्खनिरोधगामिनी पटिपदा’ति यथाभूतं पजानाति। इदमस्स जवस्मिं वदामि। अभिधम्मे खो पन अभिविनये पञ्हं पुट्ठो विस्सज्‍जेति, नो संसादेति। इदमस्स वण्णस्मिं वदामि। लाभी <pb ed="P" n="4.0399"/> खो पन <pb ed="M" n="3.0200"/> होति चीवरपिण्डपातसेनासनगिलानपच्‍चयभेसज्‍जपरिक्खारानं। इदमस्स आरोहपरिणाहस्मिं वदामि। एवं खो, भिक्खवे, पुरिसखळुङ्को जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च। इमे खो, भिक्खवे, तयो पुरिसखळुङ्का।</p>

<p rend="bodytext">‘‘कतमे च, भिक्खवे, तयो अस्सपरस्सा? इध, भिक्खवे, एकच्‍चो अस्सपरस्सो…पे॰… जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च। इमे खो, भिक्खवे, तयो अस्सपरस्सा।</p>

<p rend="bodytext">‘‘कतमे च, भिक्खवे, तयो पुरिसपरस्सा? इध, भिक्खवे, एकच्‍चो पुरिसपरस्सो…पे॰… जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च।</p>

<p rend="bodytext">‘‘कथञ्‍च<pb ed="T" n="4.0412"/>, भिक्खवे, पुरिसपरस्सो…पे॰… जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च? इध, भिक्खवे, भिक्खु पञ्‍चन्‍नं ओरम्भागियानं संयोजनानं परिक्खया ओपपातिको होति, तत्थ परिनिब्बायी अनावत्तिधम्मो तस्मा लोका। इदमस्स जवस्मिं वदामि। अभिधम्मे खो पन अभिविनये पञ्हं पुट्ठो विस्सज्‍जेति, नो संसादेति। इदमस्स वण्णस्मिं वदामि। लाभी खो पन होति चीवरपिण्डपातसेनासनगिलानपच्‍चयभेसज्‍जपरिक्खारानं। इदमस्स आरोहपरिणाहस्मिं वदामि। एवं खो, भिक्खवे, पुरिसपरस्सो जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च। इमे खो, भिक्खवे, तयो पुरिसपरस्सा।</p>

<p rend="bodytext">‘‘कतमे च, भिक्खवे, तयो भद्दा अस्साजानीया? इध, भिक्खवे, एकच्‍चो भद्दो अस्साजानीयो…पे॰… जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च। इमे <pb ed="P" n="4.0400"/> खो, भिक्खवे, तयो भद्दा अस्साजानीया।</p>

<p rend="bodytext">‘‘कतमे <pb ed="V" n="3.0210"/> च, भिक्खवे, तयो भद्दा पुरिसाजानीया? इध, भिक्खवे, एकच्‍चो भद्दो पुरिसाजानीयो…पे॰… जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च।</p>

<p rend="bodytext">‘‘कथञ्‍च, भिक्खवे, भद्दो पुरिसाजानीयो…पे॰… जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च? इध, भिक्खवे, भिक्खु आसवानं खया अनासवं चेतोविमुत्तिं पञ्‍ञाविमुत्तिं दिट्ठेव <pb ed="T" n="4.0413"/> धम्मे सयं अभिञ्‍ञा <pb ed="M" n="3.0201"/> सच्छिकत्वा उपसम्पज्‍ज विहरति। इदमस्स जवस्मिं वदामि। अभिधम्मे खो पन अभिविनये पञ्हं पुट्ठो विस्सज्‍जेति, नो संसादेति। इदमस्स वण्णस्मिं वदामि। लाभी खो पन होति चीवरपिण्डपातसेनासनगिलानपच्‍चयभेसज्‍जपरिक्खारानं। इदमस्स आरोहपरिणाहस्मिं वदामि। एवं खो, भिक्खवे, भद्दो पुरिसाजानीयो जवसम्पन्‍नो च होति वण्णसम्पन्‍नो च आरोहपरिणाहसम्पन्‍नो च। इमे खो, भिक्खवे, तयो भद्दा पुरिसाजानीया’’ति। दुतियं।</p>

<p rend="subhead">३. तण्हामूलकसुत्तं</p>

<p rend="bodytext" n="23"><hi rend="paranum">२३</hi><hi rend="dot">.</hi> <note>दी॰ नि॰ २.१०३</note> ‘‘नव, भिक्खवे, तण्हामूलके धम्मे देसेस्सामि, तं सुणाथ। कतमे च, भिक्खवे, नव तण्हामूलका धम्मा? तण्हं पटिच्‍च परियेसना, परियेसनं पटिच्‍च लाभो, लाभं पटिच्‍च विनिच्छयो, विनिच्छयं पटिच्‍च छन्दरागो, छन्दरागं पटिच्‍च अज्झोसानं, अज्झोसानं पटिच्‍च परिग्गहो, परिग्गहं पटिच्‍च मच्छरियं, मच्छरियं पटिच्‍च आरक्खो, आरक्खाधिकरणं दण्डादानं सत्थादानं <pb ed="P" n="4.0401"/> कलहविग्गहविवादतुवंतुवंपेसुञ्‍ञमुसावादा अनेके पापका अकुसला धम्मा सम्भवन्ति। इमे खो, भिक्खवे, नव तण्हामूलका धम्मा’’ति। ततियं।</p>

<p rend="subhead">४. सत्तावाससुत्तं</p>

<p rend="bodytext" n="24"><hi rend="paranum">२४</hi><hi rend="dot">.</hi> <note>दी॰ नि॰ ३.३४१</note> ‘‘नवयिमे, भिक्खवे, सत्तावासा। कतमे नव? सन्ति, भिक्खवे, सत्ता नानत्तकाया नानत्तसञ्‍ञिनो, सेय्यथापि मनुस्सा, एकच्‍चे च देवा, एकच्‍चे च विनिपातिका। अयं पठमो सत्तावासो।</p>

<p rend="bodytext">‘‘सन्ति<pb ed="V" n="3.0211"/>, भिक्खवे, सत्ता नानत्तकाया एकत्तसञ्‍ञिनो, सेय्यथापि देवा ब्रह्मकायिका पठमाभिनिब्बत्ता। अयं दुतियो सत्तावासो।</p>

<p rend="bodytext">‘‘सन्ति<pb ed="T" n="4.0414"/>, भिक्खवे, सत्ता एकत्तकाया नानत्तसञ्‍ञिनो, सेय्यथापि देवा आभस्सरा। अयं ततियो सत्तावासो।</p>

<p rend="bodytext">‘‘सन्ति, भिक्खवे, सत्ता एकत्तकाया एकत्तसञ्‍ञिनो, सेय्यथापि देवा सुभकिण्हा। अयं चतुत्थो सत्तावासो।</p>

<p rend="bodytext">‘‘सन्ति, भिक्खवे, सत्ता असञ्‍ञिनो अप्पटिसंवेदिनो, सेय्यथापि देवा असञ्‍ञसत्ता। अयं पञ्‍चमो सत्तावासो।</p>

<p rend="bodytext">‘‘सन्ति<pb ed="M" n="3.0202"/>, भिक्खवे, सत्ता सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनूपगा। अयं छट्ठो सत्तावासो।</p>

<p rend="bodytext">‘‘सन्ति, भिक्खवे, सत्ता सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति विञ्‍ञाणञ्‍चायतनूपगा। अयं सत्तमो सत्तावासो।</p>

<p rend="bodytext">‘‘सन्ति, भिक्खवे, सत्ता सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनूपगा। अयं अट्ठमो सत्तावासो।</p>

<p rend="bodytext">‘‘सन्ति, भिक्खवे, सत्ता सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनूपगा। अयं नवमो सत्तावासो। इमे खो, भिक्खवे, नव सत्तावासा’’ति। चतुत्थं।</p>

<p rend="subhead">५. पञ्‍ञासुत्तं</p>

<p rend="bodytext" n="25"><hi rend="paranum">२५</hi><hi rend="dot">.</hi> ‘‘यतो <pb ed="V" n="3.0212"/><pb ed="P" n="4.0402"/> खो, भिक्खवे, भिक्खुनो पञ्‍ञाय चित्तं सुपरिचितं होति, तस्सेतं, भिक्खवे, भिक्खुनो कल्‍लं वचनाय – ‘खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति।</p>

<p rend="bodytext">‘‘कथञ्‍च<pb ed="T" n="4.0415"/>, भिक्खवे, भिक्खुनो पञ्‍ञाय चित्तं सुपरिचितं होति? ‘वीतरागं मे चित्त’न्ति पञ्‍ञाय चित्तं सुपरिचितं होति; ‘वीतदोसं मे चित्त’न्ति पञ्‍ञाय चित्तं सुपरिचितं होति; ‘वीतमोहं मे चित्त’न्ति पञ्‍ञाय चित्तं सुपरिचितं होति; ‘असरागधम्मं मे चित्त’न्ति पञ्‍ञाय चित्तं सुपरिचितं होति; ‘असदोसधम्मं मे चित्त’न्ति पञ्‍ञाय चित्तं सुपरिचितं होति; ‘असमोहधम्मं मे चित्त’न्ति पञ्‍ञाय चित्तं सुपरिचितं होति; ‘अनावत्तिधम्मं मे चित्तं कामभवाया’ति पञ्‍ञाय चित्तं सुपरिचितं होति; ‘अनावत्तिधम्मं मे चित्तं रूपभवाया’ति पञ्‍ञाय चित्तं सुपरिचितं होति; ‘अनावत्तिधम्मं मे चित्तं अरूपभवाया’ति पञ्‍ञाय चित्तं सुपरिचितं होति। यतो खो, भिक्खवे, भिक्खुनो पञ्‍ञाय चित्तं सुपरिचितं होति, तस्सेतं, भिक्खवे, भिक्खुनो कल्‍लं वचनाय – ‘खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति। पञ्‍चमं।</p>

<p rend="subhead">६. सिलायूपसुत्तं</p>

<p rend="bodytext" n="26"><hi rend="paranum">२६</hi><hi rend="dot">.</hi> एकं <pb ed="M" n="3.0203"/> समयं आयस्मा च सारिपुत्तो आयस्मा च चन्दिकापुत्तो राजगहे विहरन्ति वेळुवने कलन्दकनिवापे। तत्र खो आयस्मा चन्दिकापुत्तो भिक्खू आमन्तेसि ( ) <note>(आवुसो…पे॰… एतदवोच) (सी॰)</note> – ‘‘देवदत्तो, आवुसो, भिक्खूनं एवं धम्मं देसेति – ‘यतो खो, आवुसो, भिक्खुनो चेतसा चितं होति, तस्सेतं भिक्खुनो कल्‍लं वेय्याकरणाय <pb ed="P" n="4.0403"/> – ‘खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति।</p>

<p rend="bodytext">एवं वुत्ते आयस्मा सारिपुत्तो आयस्मन्तं चन्दिकापुत्तं एतदवोच – ‘‘न खो, आवुसो चन्दिकापुत्त, देवदत्तो भिक्खूनं एवं धम्मं देसेति <pb ed="T" n="4.0416"/> – ‘यतो खो, आवुसो, भिक्खुनो चेतसा चितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं <pb ed="V" n="3.0213"/> ब्रह्मचरियं, कतं करणीयं, नापरं इत्थत्तायाति पजानामी’ति। एवञ्‍च खो, आवुसो, चन्दिकापुत्त, देवदत्तो भिक्खूनं धम्मं देसेति – ‘यतो खो, आवुसो, भिक्खुनो चेतसा चित्तं सुपरिचितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति।</p>

<p rend="bodytext">दुतियम्पि खो आयस्मा चन्दिकापुत्तो भिक्खू आमन्तेसि – ‘‘देवदत्तो, आवुसो, भिक्खूनं एवं धम्मं देसेति – ‘यतो खो, आवुसो, भिक्खुनो चेतसा चितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति। दुतियम्पि खो आयस्मा सारिपुत्तो आयस्मन्तं चन्दिकापुत्तं एतदवोच – ‘‘न खो, आवुसो चन्दिकापुत्त, देवदत्तो भिक्खूनं एवं धम्मं देसेति – ‘यतो खो, आवुसो, भिक्खुनो चेतसा चितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’ति। एवञ्‍च खो, आवुसो चन्दिकापुत्त, देवदत्तो भिक्खूनं धम्मं देसेति – ‘यतो खो, आवुसो, भिक्खुनो चेतसा चित्तं सुपरिचितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति।</p>

<p rend="bodytext">ततियम्पि <pb ed="T" n="4.0417"/><pb ed="M" n="3.0204"/> खो आयस्मा चन्दिकापुत्तो भिक्खू आमन्तेसि – ‘‘देवदत्तो, आवुसो, भिक्खूनं एवं धम्मं देसेति – ‘यतो खो, आवुसो, भिक्खुनो चेतसा चितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति। ततियम्पि खो आयस्मा सारिपुत्तो आयस्मन्तं चन्दिकापुत्तं एतदवोच – ‘‘न खो, आवुसो चन्दिकापुत्त, देवदत्तो भिक्खूनं एवं धम्मं देसेति – ‘यतो खो, आवुसो, भिक्खुनो चेतसा चितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’ति। एवञ्‍च खो, आवुसो चन्दिकापुत्त, देवदत्तो भिक्खूनं धम्मं देसेति – ‘यतो खो, आवुसो, भिक्खुनो चेतसा चित्तं सुपरिचितं होति, तस्सेतं भिक्खुनो कल्‍लं वेय्याकरणाय – खीणा जाति, वुसितं ब्रह्मचरियं, कतं करणीयं, नापरं इत्थत्तायाति पजानामी’’’ति।</p>

<p rend="bodytext">‘‘कथञ्‍च, आवुसो, भिक्खुनो चेतसा चित्तं सुपरिचितं होति? ‘वीतरागं <pb ed="P" n="4.0404"/> मे चित्त’न्ति <pb ed="V" n="3.0214"/> चेतसा चित्तं सुपरिचितं होति; ‘वीतदोसं मे चित्त’न्ति चेतसा चित्तं सुपरिचितं होति; ‘वीतमोहं मे चित्त’न्ति चेतसा चित्तं सुपरिचितं होति; ‘असरागधम्मं मे चित्त’न्ति चेतसा चित्तं सुपरिचितं होति; ‘असदोसधम्मं मे चित्त’न्ति चेतसा चित्तं सुपरिचितं होति; ‘असमोहधम्मं मे चित्त’न्ति चेतसा चित्तं सुपरिचितं होति; ‘अनावत्तिधम्मं मे <pb ed="T" n="4.0418"/> चित्तं कामभवाया’ति चेतसा चित्तं सुपरिचितं होति; ‘अनावत्तिधम्मं मे चित्तं रूपभवाया’ति चेतसा चित्तं सुपरिचितं होति; ‘अनावत्तिधम्मं मे चित्तं अरूपभवाया’ति चेतसा चित्तं सुपरिचितं होति। एवं सम्मा विमुत्तचित्तस्स खो, आवुसो, भिक्खुनो भुसा चेपि चक्खुविञ्‍ञेय्या रूपा चक्खुस्स आपाथं आगच्छन्ति, नेवस्स चित्तं परियादियन्ति; अमिस्सीकतमेवस्स चित्तं होति ठितं आनेञ्‍जप्पत्तं, वयं चस्सानुपस्सति।</p>

<p rend="bodytext">‘‘सेय्यथापि, आवुसो, सिलायूपो सोळसकुक्‍कुको। तस्सस्सु अट्ठ कुक्‍कू हेट्ठा नेमङ्गमा, अट्ठ कुक्‍कू उपरि नेमस्स। अथ पुरत्थिमाय चेपि दिसाय आगच्छेय्य भुसा वातवुट्ठि, नेव नं सङ्कम्पेय्य <pb ed="P" n="4.0405"/> न सम्पवेधेय्य; अथ पच्छिमाय… अथ उत्तराय… अथ दक्खिणाय चेपि दिसाय <pb ed="M" n="3.0205"/> आगच्छेय्य भुसा वातवुट्ठि, नेव नं सङ्कम्पेय्य न सम्पवेधेय्य। तं किस्स हेतु? गम्भीरत्ता, आवुसो, नेमस्स, सुनिखातत्ता सिलायूपस्स। एवमेवं खो, आवुसो, सम्मा विमुत्तचित्तस्स भिक्खुनो भुसा चेपि चक्खुविञ्‍ञेय्या रूपा चक्खुस्स आपाथं आगच्छन्ति, नेवस्स चित्तं परियादियन्ति; अमिस्सीकतमेवस्स चित्तं होति ठितं आनेञ्‍जप्पत्तं, वयं चस्सानुपस्सति।</p>

<p rend="bodytext">‘‘भुसा चेपि सोतविञ्‍ञेय्या सद्दा… घानविञ्‍ञेय्या गन्धा… जिव्हाविञ्‍ञेय्या रसा… कायविञ्‍ञेय्या <pb ed="T" n="4.0419"/> फोट्ठब्बा… मनोविञ्‍ञेय्या धम्मा मनस्स आपाथं आगच्छन्ति, नेवस्स चित्तं परियादियन्ति; अमिस्सीकतमेवस्स चित्तं होति ठितं आनेञ्‍जप्पत्तं, वयं चस्सानुपस्सती’’ति। छट्ठं।</p>

<p rend="subhead">७. पठमवेरसुत्तं</p>

<p rend="bodytext" n="27"><hi rend="paranum">२७</hi><hi rend="dot">.</hi> <note>अ॰ नि॰ ९.९२; सं॰ नि॰ ५.१०२४</note> अथ खो अनाथपिण्डिको गहपति येन भगवा तेनुपसङ्कमि; उपसङ्कमित्वा भगवन्तं <pb ed="V" n="3.0215"/> अभिवादेत्वा एकमन्तं निसीदि। एकमन्तं निसिन्‍नं खो अनाथपिण्डिकं गहपतिं भगवा एतदवोच –</p>

<p rend="bodytext">‘‘यतो खो, गहपति, अरियसावकस्स पञ्‍च भयानि वेरानि वूपसन्तानि होन्ति, चतूहि च सोतापत्तियङ्गेहि समन्‍नागतो होति, सो आकङ्खमानो अत्तनाव अत्तानं ब्याकरेय्य – ‘खीणनिरयोम्हि खीणतिरच्छानयोनि खीणपेत्तिविसयो खीणापायदुग्गतिविनिपातो, सोतापन्‍नोहमस्मि अविनिपातधम्मो नियतो सम्बोधिपरायणो’’’ति।</p>

<p rend="bodytext">‘‘कतमानि <pb ed="P" n="4.0406"/> पञ्‍च भयानि वेरानि वूपसन्तानि होन्ति? यं, गहपति, पाणातिपाती पाणातिपातपच्‍चया दिट्ठधम्मिकम्पि भयं वेरं पसवति, सम्परायिकम्पि भयं वेरं पसवति, चेतसिकम्पि दुक्खं दोमनस्सं पटिसंवेदेति, पाणातिपाता पटिविरतो नेव दिट्ठधम्मिकम्पि भयं वेरं पसवति, न सम्परायिकम्पि भयं वेरं पसवति, न चेतसिकम्पि दुक्खं दोमनस्सं पटिसंवेदेति। पाणातिपाता पटिविरतस्स एवं तं भयं वेरं वूपसन्तं होति।</p>

<p rend="bodytext">‘‘यं, गहपति, अदिन्‍नादायी…पे॰… कामेसुमिच्छाचारी… मुसावादी… सुरामेरयमज्‍जपमादट्ठायी सुरामेरयमज्‍जपमादट्ठानपच्‍चया दिट्ठधम्मिकम्पि भयं वेरं पसवति, सम्परायिकम्पि भयं वेरं पसवति, चेतसिकम्पि <pb ed="T" n="4.0420"/> दुक्खं दोमनस्सं <pb ed="M" n="3.0206"/> पटिसंवेदेति, सुरामेरयमज्‍जपमादट्ठाना पटिविरतो नेव दिट्ठधम्मिकम्पि भयं वेरं पसवति, न सम्परायिकम्पि भयं वेरं पसवति, न चेतसिकम्पि दुक्खं दोमनस्सं पटिसंवेदेति। सुरामेरयमज्‍जपमादट्ठाना पटिविरतस्स एवं तं भयं वेरं वूपसन्तं होति। इमानि पञ्‍च भयानि वेरानि वूपसन्तानि होन्ति।</p>

<p rend="bodytext">‘‘कतमेहि चतूहि सोतापत्तियङ्गेहि समन्‍नागतो होति? इध, गहपति, अरियसावको बुद्धे अवेच्‍चप्पसादेन समन्‍नागतो होति – ‘इतिपि सो भगवा अरहं सम्मासम्बुद्धो विज्‍जाचरणसम्पन्‍नो सुगतो लोकविदू अनुत्तरो पुरिसदम्मसारथि सत्था देवमनुस्सानं बुद्धो भगवा’’’ति।</p>

<p rend="bodytext">धम्मे <pb ed="V" n="3.0216"/> अवेच्‍चप्पसादेन समन्‍नागतो होति – ‘स्वाक्खातो भगवता धम्मो सन्दिट्ठिको अकालिको एहिपस्सिको ओपनेय्यिको पच्‍चत्तं वेदितब्बो विञ्‍ञूही’ति।</p>

<p rend="bodytext">सङ्घे अवेच्‍चप्पसादेन समन्‍नागतो होति – ‘सुप्पटिपन्‍नो भगवतो सावकसङ्घो उजुप्पटिपन्‍नो भगवतो सावकसङ्घो ञायप्पटिपन्‍नो <pb ed="P" n="4.0407"/> भगवतो सावकसङ्घो सामीचिप्पटिपन्‍नो भगवतो सावकसङ्घो; यदिदं चत्तारि पुरिसयुगानि अट्ठ पुरिसपुग्गला एस भगवतो सावकसङ्घो आहुनेय्यो पाहुनेय्यो दक्खिणेय्यो अञ्‍जलिकरणीयो अनुत्तरं पुञ्‍ञक्खेत्तं लोकस्सा’ति।</p>

<p rend="bodytext">अरियकन्तेहि सीलेहि समन्‍नागतो होति अखण्डेहि अच्छिद्देहि असबलेहि अकम्मासेहि भुजिस्सेहि विञ्‍ञुप्पसत्थेहि अपरामट्ठेहि समाधिसंवत्तनिकेहि। इमेहि चतूहि सोतापत्तियङ्गेहि समन्‍नागतो होति।</p>

<p rend="bodytext">‘‘यतो <pb ed="T" n="4.0421"/> खो, गहपति, अरियसावकस्स इमानि पञ्‍च भयानि वेरानि वूपसन्तानि होन्ति, इमेहि च चतूहि सोतापत्तियङ्गेहि समन्‍नागतो होति, सो आकङ्खमानो अत्तनाव अत्तानं ब्याकरेय्य – ‘खीणनिरयोम्हि खीणतिरच्छानयोनि खीणपेत्तिविसयो खीणापायदुग्गतिविनिपातो; सोतापन्‍नोहमस्मि अविनिपातधम्मो नियतो सम्बोधिपरायणो’’’ति। सत्तमं।</p>

<p rend="subhead">८. दुतियवेरसुत्तं</p>

<p rend="bodytext" n="28"><hi rend="paranum">२८</hi><hi rend="dot">.</hi> <note>सं॰ नि॰ ५.१०२५</note> ‘‘यतो <pb ed="M" n="3.0207"/> खो, भिक्खवे, अरियसावकस्स पञ्‍च भयानि वेरानि वूपसन्तानि होन्ति, चतूहि च सोतापत्तियङ्गेहि समन्‍नागतो होति, सो आकङ्खमानो अत्तनाव अत्तानं ब्याकरेय्य – ‘खीणनिरयोम्हि खीणतिरच्छानयोनि खीणपेत्तिविसयो खीणापायदुग्गतिविनिपातो; सोतापन्‍नोहमस्मि अविनिपातधम्मो नियतो सम्बोधिपरायणो’’’ति।</p>

<p rend="bodytext">‘‘कतमानि पञ्‍च भयानि वेरानि वूपसन्तानि होन्ति? यं, भिक्खवे, पाणातिपाती पाणातिपातपच्‍चया दिट्ठधम्मिकम्पि भयं वेरं पसवति, सम्परायिकम्पि भयं वेरं पसवति, चेतसिकम्पि <pb ed="V" n="3.0217"/> दुक्खं दोमनस्सं पटिसंवेदेति, पाणातिपाता पटिविरतो…पे॰… एवं तं भयं वेरं वूपसन्तं होति।</p>

<p rend="bodytext">‘‘यं, भिक्खवे, अदिन्‍नादायी…पे॰… सुरामेरयमज्‍जपमादट्ठायी सुरामेरयमज्‍जपमादट्ठानपच्‍चया दिट्ठधम्मिकम्पि भयं वेरं पसवति, सम्परायिकम्पि भयं वेरं पसवति, चेतसिकम्पि दुक्खं दोमनस्सं पटिसंवेदेति, सुरामेरयमज्‍जपमादट्ठाना पटिविरतो नेव दिट्ठधम्मिकम्पि भयं वेरं पसवति, न सम्परायिकम्पि भयं वेरं पसवति, न चेतसिकम्पि दुक्खं दोमनस्सं पटिसंवेदेति। सुरामेरयमज्‍जपमादट्ठाना <pb ed="T" n="4.0422"/> पटिविरतस्स एवं तं भयं वेरं वूपसन्तं होति। इमानि पञ्‍च भयानि वेरानि वूपसन्तानि होन्ति।</p>

<p rend="bodytext">‘‘कतमेहि चतूहि सोतापत्तियङ्गेहि समन्‍नागतो होति? इध, भिक्खवे, अरियसावको बुद्धे अवेच्‍चप्पसादेन समन्‍नागतो होति – ‘इतिपि सो भगवा…पे॰… सत्था देवमनुस्सानं बुद्धो भगवा’ति। धम्मे…पे॰… सङ्घे… अरियकन्तेहि सीलेहि समन्‍नागतो होति अखण्डेहि अच्छिद्देहि असबलेहि अकम्मासेहि भुजिस्सेहि विञ्‍ञुप्पसत्थेहि अपरामट्ठेहि समाधिसंवत्तनिकेहि। इमेहि चतूहि सोतापत्तियङ्गेहि समन्‍नागतो होति।</p>

<p rend="bodytext">‘‘यतो <pb ed="P" n="4.0408"/> खो, भिक्खवे, अरियसावकस्स इमानि पञ्‍च भयानि वेरानि वूपसन्तानि होन्ति, इमेहि च चतूहि सोतापत्तियङ्गेहि समन्‍नागतो होति, सो आकङ्खमानो अत्तनाव अत्तानं ब्याकरेय्य – ‘खीणनिरयोम्हि खीणतिरच्छानयोनि खीणपेत्तिविसयो खीणापायदुग्गतिविनिपातो<pb ed="M" n="3.0208"/>; सोतापन्‍नोहमस्मि अविनिपातधम्मो नियतो सम्बोधिपरायणो’’’ति। अट्ठमं।</p>

<p rend="subhead">९. आघातवत्थुसुत्तं</p>

<p rend="bodytext" n="29"><hi rend="paranum">२९</hi><hi rend="dot">.</hi> <note>विभ॰ ९६०; दी॰ नि॰ ३.३४०; अ॰ नि॰ १०.७९</note> ‘‘नवयिमानि, भिक्खवे, आघातवत्थूनि। कतमानि नव? ‘अनत्थं मे अचरी’ति आघातं बन्धति; ‘अनत्थं मे चरती’ति आघातं बन्धति; ‘अनत्थं मे चरिस्सती’ति आघातं बन्धति; ‘पियस्स मे मनापस्स अनत्थं अचरी’ति…पे॰… ‘अनत्थं चरती’ति…पे॰… ‘अनत्थं चरिस्सती’ति आघातं बन्धति; ‘अप्पियस्स मे <pb ed="T" n="4.0423"/> अमनापस्स अत्थं अचरी’ति <pb ed="V" n="3.0218"/> …पे॰… ‘अत्थं चरती’ति…पे॰… ‘अत्थं चरिस्सती’ति आघातं बन्धति। इमानि खो, भिक्खवे, नव आघातवत्थूनी’’ति। नवमं।</p>

<p rend="subhead">१०. आघातपटिविनयसुत्तं</p>

<p rend="bodytext" n="30"><hi rend="paranum">३०</hi><hi rend="dot">.</hi> <note>दी॰ नि॰ ३.३४०, ३५९</note> ‘‘नवयिमे, भिक्खवे, आघातपटिविनया। कतमे नव? ‘अनत्थं मे अचरि <note>अचरीति (स्या॰), एवं ‘‘चरति, चरिस्सति’’ पदेसुपि</note>, तं कुतेत्थ लब्भा’ति आघातं पटिविनेति; ‘अनत्थं मे चरति, तं कुतेत्थ लब्भा’ति आघातं पटिविनेति; ‘अनत्थं मे चरिस्सति, तं कुतेत्थ लब्भा’ति आघातं पटिविनेति; पियस्स मे मनापस्स अनत्थं अचरि…पे॰… अनत्थं चरति…पे॰… ‘अनत्थं <pb ed="P" n="4.0409"/> चरिस्सति, तं कुतेत्थ लब्भा’ति आघातं पटिविनेति; अप्पियस्स मे अमनापस्स अत्थं अचरि…पे॰… अत्थं चरति…पे॰… ‘अत्थं चरिस्सति, तं कुतेत्थ लब्भा’ति आघातं पटिविनेति। इमे खो, भिक्खवे, नव आघातपटिविनया’’ति। दसमं।</p>

<p rend="subhead">११. अनुपुब्बनिरोधसुत्तं</p>

<p rend="bodytext" n="31"><hi rend="paranum">३१</hi><hi rend="dot">.</hi> ‘‘नवयिमे, भिक्खवे, अनुपुब्बनिरोधा। कतमे नव? पठमं झानं समापन्‍नस्स कामसञ्‍ञा <note>आमिस्ससञ्‍ञा (स्या॰)</note> निरुद्धा होति; दुतियं झानं समापन्‍नस्स वितक्‍कविचारा निरुद्धा होन्ति; ततियं झानं समापन्‍नस्स पीति निरुद्धा होति; चतुत्थं झानं समापन्‍नस्स अस्सासपस्सासा निरुद्धा होन्ति; आकासानञ्‍चायतनं समापन्‍नस्स रूपसञ्‍ञा निरुद्धा होति; विञ्‍ञाणञ्‍चायतनं समापन्‍नस्स आकासानञ्‍चायतनसञ्‍ञा निरुद्धा होति; आकिञ्‍चञ्‍ञायतनं समापन्‍नस्स <pb ed="M" n="3.0209"/> विञ्‍ञाणञ्‍चायतनसञ्‍ञा निरुद्धा होति<pb ed="T" n="4.0424"/>; नेवसञ्‍ञानासञ्‍ञायतनं समापन्‍नस्स आकिञ्‍चञ्‍ञायतनसञ्‍ञा निरुद्धा होति; सञ्‍ञावेदयितनिरोधं समापन्‍नस्स सञ्‍ञा च वेदना च निरुद्धा होन्ति। इमे खो, भिक्खवे, नव अनुपुब्बनिरोधा’’ति <note>दी॰ नि॰ ३.३४४, ३४९</note>। एकादसमं।</p>

<trailer rend="centre">सत्तावासवग्गो ततियो।</trailer>
</div>

<p rend="bodytext">तस्सुद्दानं –</p>

<p rend="gatha1">तिठानं खळुङ्को तण्हा, सत्तपञ्‍ञा सिलायुपो।</p>

<p rend="gathalast">द्वे वेरा द्वे आघातानि, अनुपुब्बनिरोधेन चाति॥</p>

<div id="an9_1_4" n="an9_1_4" type="vagga">
<head rend="chapter">४. महावग्गो</head>

<p rend="subhead">१. अनुपुब्बविहारसुत्तं</p>

<p rend="bodytext" n="32"><hi rend="paranum">३२</hi><hi rend="dot">.</hi> <note>दी॰ नि॰ ३.३४४, ३५९</note> ‘‘नवयिमे<pb ed="V" n="3.0219"/><pb ed="P" n="4.0410"/>, भिक्खवे, अनुपुब्बविहारा। कतमे नव? <note>एत्थ सी॰ पी॰ पोत्थकेसु ‘‘इध भिक्खवे भिक्खु विविच्‍चेव कामेही’’ तिआदिना वित्थरेन पाठो दिस्सति</note> पठमं झानं, दुतियं झानं, ततियं झानं, चतुत्थं झानं, आकासानञ्‍चायतनं, विञ्‍ञाणञ्‍चायतनं, आकिञ्‍चञ्‍ञायतनं, नेवसञ्‍ञानासञ्‍ञायतनं, सञ्‍ञावेदयितनिरोधो – इमे खो, भिक्खवे, नव अनुपुब्बविहारा’’ति। पठमं।</p>

<p rend="subhead">२. अनुपुब्बविहारसमापत्तिसुत्तं</p>

<p rend="bodytext" n="33"><hi rend="paranum">३३</hi><hi rend="dot">.</hi> ‘‘नवयिमा, भिक्खवे <note>नव भिक्खवे (?)</note>, अनुपुब्बविहारसमापत्तियो देसेस्सामि, तं सुणाथ…पे॰… कतमा च, भिक्खवे, नव अनुपुब्बविहारसमापत्तियो? यत्थ कामा निरुज्झन्ति, ये च कामे निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा <pb ed="P" n="4.0411"/> पारङ्गता तदङ्गेना’ति वदामि। ‘कत्थ कामा निरुज्झन्ति, के च कामे निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो<pb ed="T" n="4.0425"/>, भिक्खु विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज <pb ed="M" n="3.0210"/> विहरति। एत्थ कामा निरुज्झन्ति, ते च कामे निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ वितक्‍कविचारा निरुज्झन्ति, ये च वितक्‍कविचारे निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ वितक्‍कविचारा निरुज्झन्ति, के च वितक्‍कविचारे निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो <pb ed="V" n="3.0220"/> – ‘इधावुसो, भिक्खु वितक्‍कविचारानं वूपसमा…पे॰… दुतियं झानं उपसम्पज्‍ज विहरति; एत्थ वितक्‍कविचारा निरुज्झन्ति, ते च वितक्‍कविचारे निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ पीति निरुज्झति, ये च पीतिं निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ पीति निरुज्झति, के च पीतिं निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु पीतिया च विरागा…पे॰… <pb ed="T" n="4.0426"/> ततियं झानं उपसम्पज्‍ज विहरति; एत्थ पीति निरुज्झति, ते च पीतिं निरोधेत्वा निरोधेत्वा <pb ed="P" n="4.0412"/> विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ उपेक्खासुखं निरुज्झति, ये च उपेक्खासुखं निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ उपेक्खासुखं निरुज्झति, के च उपेक्खासुखं निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु सुखस्स च पहाना…पे॰… चतुत्थं झानं उपसम्पज्‍ज विहरति; एत्थ उपेक्खासुखं निरुज्झति, ते च उपेक्खासुखं निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य <pb ed="M" n="3.0211"/> अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ रूपसञ्‍ञा निरुज्झति, ये च रूपसञ्‍ञं <note>यत्थ रूपसञ्‍ञा निरुज्झन्ति, ये च रूपसञ्‍ञा (सी॰ स्या॰ पी॰)</note> निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ रूपसञ्‍ञा निरुज्झति<pb ed="V" n="3.0221"/>, के च रूपसञ्‍ञं निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा अनन्तो आकासोति आकासानञ्‍चायतनं <pb ed="T" n="4.0427"/> उपसम्पज्‍ज विहरति। एत्थ रूपसञ्‍ञा निरुज्झति, ते च रूपसञ्‍ञं निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ <pb ed="P" n="4.0413"/> आकासानञ्‍चायतनसञ्‍ञा निरुज्झति, ये च आकासानञ्‍चायतनसञ्‍ञं निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ आकासानञ्‍चायतनसञ्‍ञा निरुज्झति, के च आकासानञ्‍चायतनसञ्‍ञं निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु सब्बसो आकासानञ्‍चायतनं समतिक्‍कम्म अनन्तं विञ्‍ञाणन्ति विञ्‍ञाणञ्‍चायतनं उपसम्पज्‍ज विहरति। एत्थ आकासानञ्‍चायतनसञ्‍ञा निरुज्झति, ते च आकासानञ्‍चायतनसञ्‍ञं निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ विञ्‍ञाणञ्‍चायतनसञ्‍ञा निरुज्झति, ये च विञ्‍ञाणञ्‍चायतनसञ्‍ञं निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता <pb ed="M" n="3.0212"/> तिण्णा पारङ्गता तदङ्गेना’ति वदामि। ‘कत्थ विञ्‍ञाणञ्‍चायतनसञ्‍ञा निरुज्झति, के च विञ्‍ञाणञ्‍चायतनसञ्‍ञं निरोधेत्वा निरोधेत्वा विहरन्ति – अहमेतं <pb ed="T" n="4.0428"/> न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु सब्बसो विञ्‍ञाणञ्‍चायतनं समतिक्‍कम्म नत्थि किञ्‍चीति आकिञ्‍चञ्‍ञायतनं उपसम्पज्‍ज विहरति। एत्थ विञ्‍ञाणञ्‍चायतनसञ्‍ञा निरुज्झति, ते च विञ्‍ञाणञ्‍चायतनसञ्‍ञं निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य<pb ed="V" n="3.0222"/>; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ आकिञ्‍चञ्‍ञायतनसञ्‍ञा निरुज्झति, ये च आकिञ्‍चञ्‍ञायतनसञ्‍ञं निरोधेत्वा निरोधेत्वा विहरन्ति, ‘अद्धा ते आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ आकिञ्‍चञ्‍ञायतनसञ्‍ञा निरुज्झति, के च आकिञ्‍चञ्‍ञायतनसञ्‍ञं निरोधेत्वा निरोधेत्वा विहरन्ति – अहमेतं <pb ed="P" n="4.0414"/> न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरति। एत्थ आकिञ्‍चञ्‍ञायतनसञ्‍ञा निरुज्झति, ते च आकिञ्‍चञ्‍ञायतनसञ्‍ञं निरोधेत्वा निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य।</p>

<p rend="bodytext">‘‘यत्थ नेवसञ्‍ञानासञ्‍ञायतनसञ्‍ञा निरुज्झति, ये च नेवसञ्‍ञानासञ्‍ञायतनसञ्‍ञं निरोधेत्वा निरोधेत्वा विहरन्ति, ‘अद्धा ते <pb ed="T" n="4.0429"/> आयस्मन्तो निच्छाता निब्बुता तिण्णा पारङ्गता तदङ्गेना’ति वदामि। ‘कत्थ नेवसञ्‍ञानासञ्‍ञायतनसञ्‍ञा निरुज्झति, के च नेवसञ्‍ञानासञ्‍ञायतनसञ्‍ञं निरोधेत्वा निरोधेत्वा विहरन्ति – अहमेतं न जानामि अहमेतं न पस्सामी’ति, इति यो एवं वदेय्य, सो एवमस्स वचनीयो – ‘इधावुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति। एत्थ नेवसञ्‍ञानासञ्‍ञायतनसञ्‍ञा निरुज्झति, ते च नेवसञ्‍ञानासञ्‍ञायतनसञ्‍ञं निरोधेत्वा <pb ed="M" n="3.0213"/> निरोधेत्वा विहरन्ती’ति। अद्धा, भिक्खवे, असठो अमायावी ‘साधू’ति भासितं अभिनन्देय्य अनुमोदेय्य; ‘साधू’ति भासितं अभिनन्दित्वा अनुमोदित्वा नमस्समानो पञ्‍जलिको पयिरुपासेय्य। इमा खो, भिक्खवे, नव अनुपुब्बविहारसमापत्तियो’’ति। दुतियं।</p>

<p rend="subhead">३. निब्बानसुखसुत्तं</p>

<p rend="bodytext" n="34"><hi rend="paranum">३४</hi><hi rend="dot">.</hi> एकं समयं आयस्मा सारिपुत्तो राजगहे विहरति वेळुवने कलन्दकनिवापे। तत्र खो आयस्मा सारिपुत्तो भिक्खू आमन्तेसि – ‘‘सुखमिदं, आवुसो, निब्बानं। सुखमिदं<pb ed="V" n="3.0223"/>, आवुसो, निब्बान’’न्ति। एवं वुत्ते आयस्मा उदायी आयस्मन्तं सारिपुत्तं एतदवोच – ‘‘किं <pb ed="P" n="4.0415"/> पनेत्थ, आवुसो सारिपुत्त, सुखं यदेत्थ नत्थि वेदयित’’न्ति? ‘‘एतदेव ख्वेत्थ, आवुसो, सुखं यदेत्थ नत्थि वेदयितं। पञ्‍चिमे, आवुसो, कामगुणा। कतमे पञ्‍च? चक्खुविञ्‍ञेय्या रूपा इट्ठा कन्ता मनापा पियरूपा कामूपसंहिता रजनीया, सोतविञ्‍ञेय्या सद्दा…पे॰… घानविञ्‍ञेय्या गन्धा… जिव्हाविञ्‍ञेय्या रसा… कायविञ्‍ञेय्या फोट्ठब्बा <pb ed="T" n="4.0430"/> इट्ठा कन्ता मनापा पियरूपा कामूपसंहिता रजनीया – इमे खो, आवुसो, पञ्‍च कामगुणा। यं खो, आवुसो, इमे पञ्‍च कामगुणे पटिच्‍च उप्पज्‍जति सुखं सोमनस्सं, इदं वुच्‍चतावुसो, कामसुखं।</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो कामसहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते कामसहगता सञ्‍ञामनसिकारा समुदाचरन्ति। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन चपरं, आवुसो, भिक्खु वितक्‍कविचारानं वूपसमा…पे॰… दुतियं झानं उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो वितक्‍कसहगता सञ्‍ञामनसिकारा <pb ed="P" n="4.0416"/> समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते वितक्‍कसहगता सञ्‍ञामनसिकारा समुदाचरन्ति<pb ed="M" n="3.0214"/>। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन चपरं, आवुसो, भिक्खु पीतिया च विरागा…पे॰… ततियं झानं उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो <pb ed="T" n="4.0431"/> पीतिसहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि<pb ed="V" n="3.0224"/>, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते पीतिसहगता सञ्‍ञामनसिकारा समुदाचरन्ति। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन चपरं, आवुसो, भिक्खु सुखस्स च पहाना…पे॰… चतुत्थं झानं उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो उपेक्खासहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते उपेक्खासहगता सञ्‍ञामनसिकारा समुदाचरन्ति। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन चपरं, आवुसो, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा अनन्तो आकासोति आकासानञ्‍चायतनं उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो रूपसहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते <pb ed="P" n="4.0417"/> रूपसहगता सञ्‍ञामनसिकारा समुदाचरन्ति<pb ed="T" n="4.0432"/>। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन चपरं, आवुसो, भिक्खु सब्बसो आकासानञ्‍चायतनं समतिक्‍कम्म अनन्तं विञ्‍ञाणन्ति विञ्‍ञाणञ्‍चायतनं उपसम्पज्‍ज विहरति। तस्स चे<pb ed="M" n="3.0215"/>, आवुसो, भिक्खुनो इमिना विहारेन विहरतो आकासानञ्‍चायतनसहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते आकासानञ्‍चायतनसहगता सञ्‍ञामनसिकारा समुदाचरन्ति। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन <pb ed="V" n="3.0225"/> चपरं, आवुसो, भिक्खु सब्बसो विञ्‍ञाणञ्‍चायतनं समतिक्‍कम्म, नत्थि किञ्‍चीति आकिञ्‍चञ्‍ञायतनं उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो विञ्‍ञाणञ्‍चायतनसहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते विञ्‍ञाणञ्‍चायतनसहगता सञ्‍ञामनसिकारा समुदाचरन्ति। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन चपरं, आवुसो, भिक्खु सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं <pb ed="T" n="4.0433"/> उपसम्पज्‍ज विहरति। तस्स चे, आवुसो, भिक्खुनो इमिना विहारेन विहरतो आकिञ्‍चञ्‍ञायतनसहगता सञ्‍ञामनसिकारा समुदाचरन्ति, स्वस्स होति आबाधो। सेय्यथापि, आवुसो, सुखिनो दुक्खं उप्पज्‍जेय्य यावदेव आबाधाय; एवमेवस्स ते आकिञ्‍चञ्‍ञायतनसहगता सञ्‍ञामनसिकारा समुदाचरन्ति। स्वस्स होति आबाधो। यो खो पनावुसो, आबाधो दुक्खमेतं वुत्तं भगवता। इमिनापि खो एतं, आवुसो, परियायेन वेदितब्बं यथा सुखं निब्बानं।</p>

<p rend="bodytext">‘‘पुन <pb ed="P" n="4.0418"/> चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। इमिनापि खो एतं, आवुसो, परियायेन वेदितब्बं यथा सुखं निब्बान’’न्ति। ततियं।</p>

<p rend="subhead">४. गावीउपमासुत्तं</p>

<p rend="bodytext" n="35"><hi rend="paranum">३५</hi><hi rend="dot">.</hi> ‘‘सेय्यथापि<pb ed="M" n="3.0216"/>, भिक्खवे, गावी पब्बतेय्या बाला अब्यत्ता अखेत्तञ्‍ञू अकुसला विसमे पब्बते चरितुं। तस्सा एवमस्स – ‘यंनूनाहं अगतपुब्बञ्‍चेव दिसं गच्छेय्यं, अखादितपुब्बानि च तिणानि खादेय्यं, अपीतपुब्बानि च पानीयानि पिवेय्य’न्ति। सा पुरिमं पादं न सुप्पतिट्ठितं पतिट्ठापेत्वा पच्छिमं पादं उद्धरेय्य। सा न चेव अगतपुब्बं दिसं गच्छेय्य, न च अखादितपुब्बानि तिणानि खादेय्य, न च अपीतपुब्बानि पानीयानि पिवेय्य; यस्मिं चस्सा पदेसे ठिताय एवमस्स – ‘यंनूनाहं अगतपुब्बञ्‍चेव दिसं गच्छेय्यं, अखादितपुब्बानि <pb ed="V" n="3.0226"/> च तिणानि खादेय्यं, अपीतपुब्बानि <pb ed="T" n="4.0434"/> च पानीयानि पिवेय्य’न्ति तञ्‍च पदेसं न सोत्थिना पच्‍चागच्छेय्य। तं किस्स हेतु? तथा हि सा, भिक्खवे, गावी पब्बतेय्या बाला अब्यत्ता अखेत्तञ्‍ञू अकुसला विसमे पब्बते चरितुं। एवमेवं खो, भिक्खवे, इधेकच्‍चो भिक्खु बालो अब्यत्तो अखेत्तञ्‍ञू अकुसलो विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज विहरति; सो तं निमित्तं न आसेवति न भावेति न बहुलीकरोति न स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं वितक्‍कविचारानं वूपसमा अज्झत्तं सम्पसादनं चेतसो एकोदिभावं अवितक्‍कं अविचारं समाधिजं पीतिसुखं दुतियं झानं उपसम्पज्‍ज <pb ed="P" n="4.0419"/> विहरेय्य’न्ति। सो न सक्‍कोति वितक्‍कविचारानं वूपसमा…पे॰… दुतियं झानं उपसम्पज्‍ज विहरितुं। तस्स एवं होति – ‘यंनूनाहं विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज विहरेय्य’न्ति। सो न सक्‍कोति विविच्‍चेव कामेहि…पे॰… पठमं झानं उपसम्पज्‍ज विहरितुं। अयं वुच्‍चति, भिक्खवे, ‘भिक्खु उभतो भट्ठो उभतो परिहीनो, सेय्यथापि सा गावी पब्बतेय्या बाला अब्यत्ता अखेत्तञ्‍ञू अकुसला विसमे पब्बते चरितुं’’’।</p>

<p rend="bodytext">‘‘सेय्यथापि, भिक्खवे, गावी पब्बतेय्या पण्डिता ब्यत्ता खेत्तञ्‍ञू कुसला विसमे पब्बते चरितुं। तस्सा एवमस्स – ‘यंनूनाहं अगतपुब्बञ्‍चेव दिसं गच्छेय्यं, अखादितपुब्बानि च तिणानि खादेय्यं, अपीतपुब्बानि <pb ed="T" n="4.0435"/> च पानीयानि पिवेय्य’न्ति। सा पुरिमं पादं सुप्पतिट्ठितं पतिट्ठापेत्वा पच्छिमं पादं उद्धरेय्य। सा अगतपुब्बञ्‍चेव दिसं गच्छेय्य, अखादितपुब्बानि च तिणानि <pb ed="M" n="3.0217"/> खादेय्य, अपीतपुब्बानि च पानीयानि पिवेय्य। यस्मिं चस्सा पदेसे ठिताय एवमस्स – ‘यंनूनाहं अगतपुब्बञ्‍चेव दिसं गच्छेय्यं, अखादितपुब्बानि च तिणानि खादेय्यं, अपीतपुब्बानि च पानीयानि पिवेय्य’न्ति तञ्‍च पदेसं सोत्थिना पच्‍चागच्छेय्य। तं किस्स हेतु? तथा हि सा, भिक्खवे, गावी पब्बतेय्या पण्डिता ब्यत्ता खेत्तञ्‍ञू कुसला विसमे पब्बते चरितुं। एवमेवं खो, भिक्खवे, इधेकच्‍चो भिक्खु पण्डितो ब्यत्तो खेत्तञ्‍ञू कुसलो विविच्‍चेव कामेहि विविच्‍च अकुसलेहि धम्मेहि सवितक्‍कं <pb ed="V" n="3.0227"/> सविचारं विवेकजं पीतिसुखं पठमं झानं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं वितक्‍कविचारानं वूपसमा अज्झत्तं सम्पसादनं चेतसो एकोदिभावं अवितक्‍कं अविचारं समाधिजं पीतिसुखं दुतियं झानं उपसम्पज्‍ज विहरेय्य’न्ति। सो दुतियं झानं अनभिहिंसमानो वितक्‍कविचारानं वूपसमा… दुतियं झानं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं पीतिया च विरागा उपेक्खको च विहरेय्यं सतो च सम्पजानो, सुखञ्‍च कायेन पटिसंवेदेय्यं यं तं अरिया आचिक्खन्ति – उपेक्खको सतिमा सुखविहारीति ततियं <pb ed="P" n="4.0420"/> झानं उपसम्पज्‍ज विहरेय्य’न्ति। सो ततियं झानं अनभिहिंसमानो पीतिया च विरागा…पे॰… <pb ed="T" n="4.0436"/> ततियं झानं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं सुखस्स च पहाना दुक्खस्स च पहाना पुब्बेव सोमनस्सदोमनस्सानं अत्थङ्गमा अदुक्खमसुखं उपेक्खासतिपारिसुद्धिं चतुत्थं झानं उपसम्पज्‍ज विहरेय्य’न्ति। सो चतुत्थं झानं अनभिहिंसमानो सुखस्स च पहाना…पे॰… चतुत्थं झानं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा अनन्तो आकासोति आकासानञ्‍चायतनं उपसम्पज्‍ज विहरेय्य’न्ति। सो आकासानञ्‍चायतनं <pb ed="M" n="3.0218"/> अनभिहिंसमानो सब्बसो रूपसञ्‍ञानं समतिक्‍कमा <pb ed="V" n="3.0228"/> …पे॰… आकासानञ्‍चायतनं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं सब्बसो आकासानञ्‍चायतनं समतिक्‍कम्म अनन्तं विञ्‍ञाणन्ति विञ्‍ञाणञ्‍चायतनं उपसम्पज्‍ज विहरेय्य’न्ति। सो विञ्‍ञाणञ्‍चायतनं अनभिहिंसमानो सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति विञ्‍ञाणञ्‍चायतनं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं सब्बसो विञ्‍ञाणञ्‍चायतनं समतिक्‍कम्म नत्थि किञ्‍चीति आकिञ्‍चञ्‍ञायतनं उपसम्पज्‍ज विहरेय्य’न्ति। सो आकिञ्‍चञ्‍ञायतनं अनभिहिंसमानो सब्बसो <pb ed="T" n="4.0437"/> विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति। सो तं निमित्तं आसेवति भावेति बहुलीकरोति स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरेय्य’न्ति। सो नेवसञ्‍ञानासञ्‍ञायतनं अनभिहिंसमानो सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरति। सो तं निमित्तं आसेवति भावेति बहुलीकरोति <pb ed="P" n="4.0421"/> स्वाधिट्ठितं अधिट्ठाति।</p>

<p rend="bodytext">‘‘तस्स एवं होति – ‘यंनूनाहं सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरेय्य’न्ति। सो सञ्‍ञावेदयितनिरोधं अनभिहिंसमानो सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति।</p>

<p rend="bodytext">‘‘यतो खो, भिक्खवे, भिक्खु तं तदेव समापत्तिं समापज्‍जतिपि वुट्ठातिपि, तस्स मुदु चित्तं होति कम्मञ्‍ञं। मुदुना कम्मञ्‍ञेन चित्तेन अप्पमाणो समाधि होति सुभावितो। सो अप्पमाणेन समाधिना सुभावितेन यस्स यस्स अभिञ्‍ञासच्छिकरणीयस्स धम्मस्स चित्तं <pb ed="M" n="3.0219"/> अभिनिन्‍नामेति <pb ed="V" n="3.0229"/> अभिञ्‍ञासच्छिकिरियाय तत्र तत्रेव सक्खिभब्बतं पापुणाति सति सति आयतने।</p>

<p rend="bodytext">‘‘सो सचे आकङ्खति – ‘अनेकविहितं इद्धिविधं पच्‍चनुभवेय्यं, एकोपि हुत्वा बहुधा अस्सं, बहुधापि हुत्वा एको अस्सं…पे॰… याव ब्रह्मलोकापि कायेन वसं वत्तेय्य’न्ति, तत्र तत्रेव सक्खिभब्बतं पापुणाति सति सति आयतने।</p>

<p rend="bodytext">‘‘सो सचे आकङ्खति – दिब्बाय <pb ed="T" n="4.0438"/> सोतधातुया…पे॰… सति सति आयतने।</p>

<p rend="bodytext">‘‘सो सचे आकङ्खति – ‘परसत्तानं परपुग्गलानं चेतसा चेतो परिच्‍च पजानेय्यं, सरागं वा चित्तं सरागं चित्तन्ति पजानेय्यं, वीतरागं वा चित्तं वीतरागं चित्तन्ति पजानेय्यं, सदोसं वा चित्तं सदोसं चित्तन्ति पजानेय्यं, वीतदोसं वा चित्तं वीतदोसं चित्तन्ति पजानेय्यं, समोहं वा चित्तं समोहं चित्तन्ति पजानेय्यं, वीतमोहं वा चित्तं… संखित्तं वा चित्तं… विक्खित्तं वा चित्तं… महग्गतं वा चित्तं… अमहग्गतं वा चित्तं… सउत्तरं वा चित्तं… अनुत्तरं वा चित्तं… समाहितं वा चित्तं… असमाहितं वा चित्तं… विमुत्तं वा चित्तं… अविमुत्तं वा चित्तं अविमुत्तं चित्तन्ति पजानेय्य’न्ति, तत्र तत्रेव सक्खिभब्बतं पापुणाति सति सति आयतने।</p>

<p rend="bodytext">‘‘सो सचे आकङ्खति – ‘अनेकविहितं पुब्बेनिवासं अनुस्सरेय्यं, सेय्यथिदं – एकम्पि जातिं द्वेपि जातियो…पे॰… इति साकारं सउद्देसं अनेकविहितं पुब्बेनिवासं अनुस्सरेय्य’न्ति, तत्र तत्रेव सक्खिभब्बतं पापुणाति सति सति आयतने।</p>

<p rend="bodytext">‘‘सो <pb ed="P" n="4.0422"/> सचे आकङ्खति – ‘दिब्बेन चक्खुना विसुद्धेन अतिक्‍कन्तमानुसकेन…पे॰… यथाकम्मूपगे सत्ते पजानेय्य’न्ति, तत्र तत्रेव सक्खिभब्बतं पापुणाति सति सति आयतने।</p>

<p rend="bodytext">‘‘सो सचे आकङ्खति – ‘आसवानं खया अनासवं चेतोविमुत्तिं पञ्‍ञाविमुत्तिं दिट्ठेव धम्मे सयं अभिञ्‍ञा सच्छिकत्वा उपसम्पज्‍ज विहरेय्य’न्ति, तत्र तत्रेव सक्खिभब्बतं पापुणाति सति सति आयतने’’ति। चतुत्थं।</p>

<p rend="subhead">५. झानसुत्तं</p>

<p rend="bodytext" n="36"><hi rend="paranum">३६</hi><hi rend="dot">.</hi> ‘‘पठमम्पाहं<pb ed="V" n="3.0230"/><pb ed="M" n="3.0220"/>, भिक्खवे, झानं निस्साय आसवानं खयं वदामि<pb ed="T" n="4.0439"/>; दुतियम्पाहं, भिक्खवे, झानं निस्साय आसवानं खयं वदामि; ततियम्पाहं, भिक्खवे, झानं निस्साय आसवानं खयं वदामि; चतुत्थम्पाहं, भिक्खवे, झानं निस्साय आसवानं खयं वदामि; आकासानञ्‍चायतनम्पाहं, भिक्खवे, निस्साय आसवानं खयं वदामि; विञ्‍ञाणञ्‍चायतनम्पाहं, भिक्खवे, निस्साय आसवानं खयं वदामि; आकिञ्‍चञ्‍ञायतनम्पाहं, भिक्खवे, निस्साय आसवानं खयं वदामि; नेवसञ्‍ञानासञ्‍ञायतनम्पाहं, भिक्खवे, निस्साय आसवानं खयं वदामि; सञ्‍ञावेदयितनिरोधम्पाहं, भिक्खवे, निस्साय आसवानं खयं वदामि।</p>

<p rend="bodytext">‘‘‘पठमम्पाहं, भिक्खवे, झानं निस्साय आसवानं खयं वदामी’ति, इति खो पनेतं वुत्तं। किञ्‍चेतं पटिच्‍च वुत्तं? इध, भिक्खवे, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। सो यदेव तत्थ होति रूपगतं वेदनागतं सञ्‍ञागतं सङ्खारगतं विञ्‍ञाणगतं, ते धम्मे अनिच्‍चतो दुक्खतो रोगतो गण्डतो सल्‍लतो अघतो आबाधतो परतो पलोकतो सुञ्‍ञतो <pb ed="P" n="4.0423"/> अनत्ततो समनुपस्सति। सो तेहि धम्मेहि चित्तं पटिवापेति <note>पतिट्ठापेति (स्या॰), पटिपादेति (क॰) म॰ नि॰ २.१३३ पस्सितब्बं</note>। सो तेहि धम्मेहि चित्तं पटिवापेत्वा <note>पतिट्ठापेत्वा (स्या॰), पटिपादेत्वा (क॰)</note> अमताय धातुया चित्तं उपसंहरति – ‘एतं सन्तं एतं पणीतं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बान’न्ति। सो तत्थ ठितो आसवानं खयं पापुणाति। नो चे आसवानं खयं पापुणाति, तेनेव धम्मरागेन ताय धम्मनन्दिया पञ्‍चन्‍नं ओरम्भागियानं संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका।</p>

<p rend="bodytext">‘‘सेय्यथापि, भिक्खवे, इस्सासो वा इस्सासन्तेवासी वा तिणपुरिसरूपके वा मत्तिकापुञ्‍जे वा योग्गं करित्वा, सो अपरेन समयेन दूरेपाती च होति अक्खणवेधी च महतो च कायस्स पदालेता <note>पदालिता (क॰) अ॰ नि॰ ३.१३४; ४.१८१</note>; एवमेवं खो<pb ed="T" n="4.0440"/>, भिक्खवे, भिक्खु विविच्‍चेव कामेहि…पे॰… पठमं झानं उपसम्पज्‍ज <pb ed="M" n="3.0221"/> विहरति। सो यदेव तत्थ होति रूपगतं वेदनागतं सञ्‍ञागतं सङ्खारगतं विञ्‍ञाणगतं, ते धम्मे अनिच्‍चतो दुक्खतो रोगतो गण्डतो सल्‍लतो अघतो आबाधतो परतो पलोकतो सुञ्‍ञतो अनत्ततो समनुपस्सति। सो तेहि धम्मेहि चित्तं पटिवापेति<pb ed="V" n="3.0231"/>। सो तेहि धम्मेहि चित्तं पटिवापेत्वा अमताय धातुया चित्तं उपसंहरति – ‘एतं सन्तं एतं पणीतं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बान’न्ति। सो तत्थ ठितो आसवानं खयं पापुणाति। नो चे आसवानं खयं पापुणाति, तेनेव धम्मरागेन ताय धम्मनन्दिया पञ्‍चन्‍नं ओरम्भागियानं संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका। ‘पठमम्पाहं<pb ed="P" n="4.0424"/>, भिक्खवे, झानं निस्साय आसवानं खयं वदामी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘दुतियम्पाहं, भिक्खवे, झानं निस्साय…पे॰… ततियम्पाहं, भिक्खवे, झानं निस्साय… ‘चतुत्थम्पाहं, भिक्खवे, झानं निस्साय आसवानं खयं वदामी’ति, इति खो पनेतं वुत्तं। किञ्‍चेतं पटिच्‍च वुत्तं? इध, भिक्खवे, भिक्खु सुखस्स च पहाना दुक्खस्स च पहाना पुब्बेव सोमनस्सदोमनस्सानं अत्थङ्गमा अदुक्खमसुखं उपेक्खासतिपारिसुद्धिं चतुत्थं झानं उपसम्पज्‍ज विहरति। सो यदेव तत्थ होति रूपगतं वेदनागतं सञ्‍ञागतं सङ्खारगतं विञ्‍ञाणगतं, ते धम्मे अनिच्‍चतो दुक्खतो <pb ed="T" n="4.0441"/> रोगतो गण्डतो सल्‍लतो अघतो आबाधतो परतो पलोकतो सुञ्‍ञतो अनत्ततो समनुपस्सति। सो तेहि धम्मेहि चित्तं पटिवापेति। सो तेहि धम्मेहि चित्तं पटिवापेत्वा अमताय धातुया चित्तं उपसंहरति – ‘एतं सन्तं एतं पणीतं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बान’न्ति। सो तत्थ ठितो आसवानं खयं पापुणाति। नो चे आसवानं खयं पापुणाति, तेनेव धम्मरागेन ताय धम्मनन्दिया पञ्‍चन्‍नं ओरम्भागियानं संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका।</p>

<p rend="bodytext">‘‘सेय्यथापि<pb ed="V" n="3.0232"/>, भिक्खवे, इस्सासो वा इस्सासन्तेवासी वा तिणपुरिसरूपके वा मत्तिकापुञ्‍जे वा योग्गं करित्वा, सो अपरेन समयेन दूरेपाती च होति अक्खणवेधी च महतो च कायस्स पदालेता<pb ed="M" n="3.0222"/>; एवमेवं खो, भिक्खवे, भिक्खु सुखस्स च पहाना, दुक्खस्स च पहाना, पुब्बेव सोमनस्सदोमनस्सानं अत्थङ्गमा अदुक्खमसुखं उपेक्खासतिपारिसुद्धिं चतुत्थं झानं उपसम्पज्‍ज विहरति। सो यदेव तत्थ होति रूपगतं वेदनागतं…पे॰… अनावत्तिधम्मो तस्मा लोका। ‘चतुत्थम्पाहं<pb ed="P" n="4.0425"/>, भिक्खवे, झानं निस्साय आसवानं खयं वदामी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘आकासानञ्‍चायतनम्पाहं, भिक्खवे, झानं निस्साय आसवानं खयं वदामी’ति, इति खो पनेतं वुत्तं। किञ्‍चेतं पटिच्‍च वुत्तं? इध, भिक्खवे, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। सो यदेव तत्थ होति वेदनागतं सञ्‍ञागतं सङ्खारगतं <pb ed="T" n="4.0442"/> विञ्‍ञाणगतं, ते धम्मे अनिच्‍चतो दुक्खतो रोगतो गण्डतो सल्‍लतो अघतो आबाधतो परतो पलोकतो सुञ्‍ञतो अनत्ततो समनुपस्सति। सो तेहि धम्मेहि चित्तं पटिवापेति। सो तेहि धम्मेहि चित्तं पटिवापेत्वा अमताय धातुया चित्तं उपसंहरति – ‘एतं सन्तं एतं पणीतं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बान’न्ति। सो तत्थ ठितो आसवानं खयं पापुणाति। नो चे आसवानं खयं पापुणाति, तेनेव धम्मरागेन ताय धम्मनन्दिया पञ्‍चन्‍नं ओरम्भागियानं संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका।</p>

<p rend="bodytext">‘‘सेय्यथापि, भिक्खवे, इस्सासो वा इस्सासन्तेवासी वा तिणपुरिसरूपके वा मत्तिकापुञ्‍जे वा योग्गं करित्वा, सो अपरेन समयेन दूरेपाती च होति अक्खणवेधी च महतो च कायस्स पदालेता; एवमेवं खो, भिक्खवे, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। सो यदेव तत्थ होति वेदनागतं सञ्‍ञागतं…पे॰… अनावत्तिधम्मो तस्मा लोका। ‘आकासानञ्‍चायतनम्पाहं, भिक्खवे, निस्साय आसवानं खयं वदामी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘‘विञ्‍ञाणञ्‍चायतनम्पाहं<pb ed="V" n="3.0233"/>, भिक्खवे, निस्साय…पे॰… आकिञ्‍चञ्‍ञायतनम्पाहं, भिक्खवे, निस्साय आसवानं खयं वदामी’ति, इति खो पनेतं वुत्तं<pb ed="T" n="4.0443"/>। किञ्‍चेतं पटिच्‍च वुत्तं? इध<pb ed="P" n="4.0426"/>, भिक्खवे, भिक्खु सब्बसो विञ्‍ञाणञ्‍चायतनं समतिक्‍कम्म <pb ed="M" n="3.0223"/> ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति। सो यदेव तत्थ होति वेदनागतं सञ्‍ञागतं सङ्खारगतं विञ्‍ञाणगतं, ते धम्मे अनिच्‍चतो दुक्खतो रोगतो गण्डतो सल्‍लतो अघतो आबाधतो परतो पलोकतो सुञ्‍ञतो अनत्ततो समनुपस्सति। सो तेहि धम्मेहि चित्तं पटिवापेति। सो तेहि धम्मेहि चित्तं पटिवापेत्वा अमताय धातुया चित्तं उपसंहरति – ‘एतं सन्तं एतं पणीतं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बान’न्ति। सो तत्थ ठितो आसवानं खयं पापुणाति। नो चे आसवानं खयं पापुणाति, तेनेव धम्मरागेन ताय धम्मनन्दिया पञ्‍चन्‍नं ओरम्भागियानं संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका।</p>

<p rend="bodytext">‘‘सेय्यथापि, भिक्खवे, इस्सासो वा इस्सासन्तेवासी वा तिणपुरिसरूपके वा मत्तिकापुञ्‍जे वा योग्गं करित्वा, सो अपरेन समयेन दूरेपाती च होति अक्खणवेधी च महतो च कायस्स पदालेता; एवमेवं खो, भिक्खवे, भिक्खु सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति। सो यदेव तत्थ होति वेदनागतं सञ्‍ञागतं सङ्खारगतं विञ्‍ञाणगतं, ते धम्मे अनिच्‍चतो दुक्खतो रोगतो गण्डतो सल्‍लतो अघतो आबाधतो परतो पलोकतो सुञ्‍ञतो अनत्ततो समनुपस्सति। सो तेहि धम्मेहि <pb ed="T" n="4.0444"/> चित्तं पटिवापेति। सो तेहि धम्मेहि चित्तं पटिवापेत्वा अमताय धातुया चित्तं उपसंहरति – ‘एतं सन्तं एतं पणीतं यदिदं सब्बसङ्खारसमथो सब्बूपधिपटिनिस्सग्गो तण्हाक्खयो विरागो निरोधो निब्बान’न्ति। सो तत्थ ठितो आसवानं खयं पापुणाति। नो चे आसवानं खयं पापुणाति, तेनेव धम्मरागेन ताय धम्मनन्दिया पञ्‍चन्‍नं ओरम्भागियानं संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका। ‘आकिञ्‍चञ्‍ञायतनम्पाहं, निस्साय आसवानं खयं वदामी’ति, इति यं तं वुत्तं, इदमेतं पटिच्‍च वुत्तं।</p>

<p rend="bodytext">‘‘इति खो, भिक्खवे, यावता सञ्‍ञासमापत्ति तावता अञ्‍ञापटिवेधो। यानि च खो इमानि, भिक्खवे, निस्साय द्वे आयतनानि – नेवसञ्‍ञानासञ्‍ञायतनसमापत्ति च सञ्‍ञावेदयितनिरोधो <pb ed="V" n="3.0234"/> च, झायीहेते<pb ed="M" n="3.0224"/>, भिक्खवे, समापत्तिकुसलेहि समापत्तिवुट्ठानकुसलेहि समापज्‍जित्वा वुट्ठहित्वा सम्मा अक्खातब्बानीति वदामी’’ति। पञ्‍चमं।</p>

<p rend="subhead">६. आनन्दसुत्तं</p>

<p rend="bodytext" n="37"><hi rend="paranum">३७</hi><hi rend="dot">.</hi> एकं समयं आयस्मा आनन्दो कोसम्बियं विहरति घोसितारामे। तत्र खो आयस्मा आनन्दो भिक्खू आमन्तेसि – ‘‘आवुसो भिक्खवे’’ति। ‘‘आवुसो’’ति खो ते भिक्खू आयस्मतो आनन्दस्स पच्‍चस्सोसुं। आयस्मा आनन्दो एतदवोच –</p>

<p rend="bodytext">‘‘अच्छरियं, आवुसो, अब्भुतं, आवुसो! यावञ्‍चिदं तेन भगवता जानता पस्सता अरहता सम्मासम्बुद्धेन सम्बाधे ओकासाधिगमो <pb ed="T" n="4.0445"/> अनुबुद्धो सत्तानं विसुद्धिया सोकपरिदेवानं समतिक्‍कमाय दुक्खदोमनस्सानं अत्थङ्गमाय ञायस्स अधिगमाय निब्बानस्स सच्छिकिरियाय। तदेव नाम चक्खुं भविस्सति ते रूपा तञ्‍चायतनं <pb ed="P" n="4.0427"/> नो पटिसंवेदिस्सति <note>पटिसंवेदयति (क॰)</note>। तदेव नाम सोतं भविस्सति ते सद्दा तञ्‍चायतनं नो पटिसंवेदिस्सति। तदेव नाम घानं भविस्सति ते गन्धा तञ्‍चायतनं नो पटिसंवेदिस्सति। साव नाम जिव्हा भविस्सति ते रसा तञ्‍चायतनं नो पटिसंवेदिस्सति। सोव नाम कायो भविस्सति ते फोट्ठब्बा तञ्‍चायतनं नो पटिसंवेदिस्सती’’ति।</p>

<p rend="bodytext">एवं वुत्ते आयस्मा उदायी आयस्मन्तं आनन्दं एतदवोच – ‘‘सञ्‍ञीमेव नु खो, आवुसो आनन्द, तदायतनं नो पटिसंवेदेति उदाहु असञ्‍ञी’’ति? ‘‘सञ्‍ञीमेव खो, आवुसो, तदायतनं नो पटिसंवेदेति, नो असञ्‍ञी’’ति।</p>

<p rend="bodytext">‘‘किंसञ्‍ञी पनावुसो, तदायतनं नो पटिसंवेदेती’’ति? ‘‘इधावुसो, भिक्खु, सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। एवंसञ्‍ञीपि खो, आवुसो, तदायतनं नो पटिसंवेदेति।</p>

<p rend="bodytext">‘‘पुन <pb ed="M" n="3.0225"/> चपरं, आवुसो, भिक्खु सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति <pb ed="V" n="3.0235"/> विञ्‍ञाणञ्‍चायतनं उपसम्पज्‍ज विहरति। एवंसञ्‍ञीपि खो, आवुसो, तदायतनं नो पटिसंवेदेति।</p>

<p rend="bodytext">‘‘पुन चपरं, आवुसो, भिक्खु सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति। एवंसञ्‍ञीपि खो<pb ed="T" n="4.0446"/>, आवुसो, तदायतनं नो पटिसंवेदेती’’ति।</p>

<p rend="bodytext">‘‘एकमिदाहं, आवुसो, समयं साकेते विहरामि अञ्‍जनवने मिगदाये। अथ खो, आवुसो, जटिलवासिका <note>जटिलगाहिया (सी॰ पी॰), जडिलभागिका (स्या॰)</note> भिक्खुनी <pb ed="P" n="4.0428"/> येनाहं तेनुपसङ्कमि; उपसङ्कमित्वा मं अभिवादेत्वा एकमन्तं अट्ठासि। एकमन्तं ठिता खो, आवुसो, जटिलवासिका भिक्खुनी मं एतदवोच – ‘यायं, भन्ते आनन्द, समाधि न चाभिनतो न चापनतो न च ससङ्खारनिग्गय्हवारितगतो <note>ससङ्खारनिग्गय्हवारितवतो (सी॰ स्या॰ कं॰ पी॰), ससङ्खारनिग्गय्हवारिवावटो (क॰) अ॰ नि॰ ३.१०२; ५.२७; दी॰ नि॰ ३.३५५</note>, विमुत्तत्ता ठितो, ठितत्ता सन्तुसितो, सन्तुसितत्ता नो परितस्सति। अयं, भन्ते आनन्द, समाधि किंफलो वुत्तो भगवता’’’ति?</p>

<p rend="bodytext">‘‘एवं वुत्ते, सोहं, आवुसो, जटिलवासिकं भिक्खुनिं एतदवोचं – ‘यायं, भगिनि, समाधि न चाभिनतो न चापनतो न च ससङ्खारनिग्गय्हवारितगतो, विमुत्तत्ता ठितो, ठितत्ता सन्तुसितो, सन्तुसितत्ता नो परितस्सति। अयं, भगिनि, समाधि अञ्‍ञाफलो वुत्तो भगवता’ति। एवंसञ्‍ञीपि खो, आवुसो, तदायतनं नो पटिसंवेदेती’’ति। छट्ठं।</p>

<p rend="subhead">७. लोकायतिकसुत्तं</p>

<p rend="bodytext" n="38"><hi rend="paranum">३८</hi><hi rend="dot">.</hi> अथ खो द्वे लोकायतिका ब्राह्मणा येन भगवा तेनुपसङ्कमिंसु; उपसङ्कमित्वा भगवता सद्धिं सम्मोदिंसु। सम्मोदनीयं कथं सारणीयं वीतिसारेत्वा एकमन्तं निसीदिंसु। एकमन्तं निसिन्‍ना खो ते ब्राह्मणा भगवन्तं एतदवोचुं –</p>

<p rend="bodytext">‘‘पूरणो, भो गोतम, कस्सपो सब्बञ्‍ञू सब्बदस्सावी अपरिसेसं ञाणदस्सनं पटिजानाति – ‘चरतो च मे तिट्ठतो च सुत्तस्स च जागरस्स <pb ed="M" n="3.0226"/> च सततं समितं ञाणदस्सनं <pb ed="T" n="4.0447"/> पच्‍चुपट्ठित’न्ति। सो एवमाह – ‘अहं अनन्तेन ञाणेन अनन्तं लोकं जानं पस्सं <pb ed="V" n="3.0236"/> विहरामी’ति। अयम्पि <pb ed="P" n="4.0429"/> <note>अयम्पि हि (स्या॰ क॰)</note>, भो गोतम, निगण्ठो नाटपुत्तो सब्बञ्‍ञू सब्बदस्सावी अपरिसेसं ञाणदस्सनं पटिजानाति – ‘चरतो च मे तिट्ठतो च सुत्तस्स च जागरस्स च सततं समितं ञाणदस्सनं पच्‍चुपट्ठित’न्ति। सो <note>सोपि (?)</note> एवमाह – ‘अहं अनन्तेन ञाणेन अनन्तं लोकं जानं पस्सं विहरामी’ति। इमेसं, भो गोतम, उभिन्‍नं ञाणवादानं उभिन्‍नं अञ्‍ञमञ्‍ञं विपच्‍चनीकवादानं को सच्‍चं आह को मुसा’’ति?</p>

<p rend="bodytext">‘‘अलं, ब्राह्मणा! तिट्ठतेतं – ‘इमेसं उभिन्‍नं ञाणवादानं उभिन्‍नं अञ्‍ञमञ्‍ञं विपच्‍चनीकवादानं को सच्‍चं आह को मुसा’ति। धम्मं वो, ब्राह्मणा, देसेस्सामि, तं सुणाथ, साधुकं मनसि करोथ; भासिस्सामी’’ति। ‘‘एवं, भो’’ति खो ते ब्राह्मणा भगवतो पच्‍चस्सोसुं। भगवा एतदवोच –</p>

<p rend="bodytext">‘‘सेय्यथापि, ब्राह्मणा, चत्तारो पुरिसा चतुद्दिसा ठिता परमेन जवेन च समन्‍नागता परमेन च पदवीतिहारेन। ते एवरूपेन जवेन समन्‍नागता अस्सु, सेय्यथापि नाम दळ्हधम्मा <note>दळ्हधम्मो (सब्बत्थ) अ॰ नि॰ ४.४५; म॰ नि॰ १.११६ च, तंसंवण्णनाटीकायो च मोग्गल्‍लानब्याकरणञ्‍च ओलोकेतब्बा</note> धनुग्गहो सिक्खितो कतहत्थो कतूपासनो लहुकेन असनेन अप्पकसिरेन तिरियं तालच्छायं <note>तालच्छातिं (सी॰ स्या॰ पी॰), तालच्छादिं (क॰) अ॰ नि॰ ४.४५; म॰ नि॰ १.१६१ पस्सितब्बं</note> अतिपातेय्य; एवरूपेन च पदवीतिहारेन, सेय्यथापि नाम पुरत्थिमा समुद्दा पच्छिमो समुद्दो अथ पुरत्थिमाय दिसाय ठितो पुरिसो एवं वदेय्य – ‘अहं गमनेन लोकस्स अन्तं पापुणिस्सामी’ति। सो अञ्‍ञत्रेव असितपीतखायितसायिता अञ्‍ञत्र उच्‍चारपस्सावकम्मा अञ्‍ञत्र निद्दाकिलमथपटिविनोदना <pb ed="T" n="4.0448"/> वस्ससतायुको वस्ससतजीवी वस्ससतं गन्त्वा अप्पत्वाव लोकस्स अन्तं अन्तरा कालं <pb ed="P" n="4.0430"/> करेय्य। अथ पच्छिमाय दिसाय…पे॰… अथ उत्तराय दिसाय… अथ दक्खिणाय दिसाय ठितो पुरिसो एवं वदेय्य – ‘अहं गमनेन लोकस्स अन्तं पापुणिस्सामी’ति। सो अञ्‍ञत्रेव असितपीतखायितसायिता अञ्‍ञत्र उच्‍चारपस्सावकम्मा अञ्‍ञत्र <pb ed="M" n="3.0227"/> निद्दाकिलमथपटिविनोदना वस्ससतायुको वस्ससतजीवी वस्ससतं गन्त्वा अप्पत्वाव लोकस्स अन्तं अन्तरा कालं करेय्य। तं किस्स हेतु? नाहं, ब्राह्मणा, एवरूपाय सन्धावनिकाय लोकस्स अन्तं ञातेय्यं दट्ठेय्यं पत्तेय्यन्ति वदामि। न चाहं, ब्राह्मणा, अप्पत्वाव लोकस्स अन्तं दुक्खस्स अन्तकिरियं वदामि।</p>

<p rend="bodytext">‘‘पञ्‍चिमे, ब्राह्मणा, कामगुणा अरियस्स विनये लोकोति वुच्‍चति। कतमे पञ्‍च? चक्खुविञ्‍ञेय्या <pb ed="V" n="3.0237"/> रूपा इट्ठा कन्ता मनापा पियरूपा कामूपसंहिता रजनीया; सोतविञ्‍ञेय्या सद्दा…पे॰… घानविञ्‍ञेय्या गन्धा… जिव्हाविञ्‍ञेय्या रसा… कायविञ्‍ञेय्या फोट्ठब्बा इट्ठा कन्ता मनापा पियरूपा कामूपसंहिता रजनीया; इमे खो, ब्राह्मणा, पञ्‍च कामगुणा अरियस्स विनये लोकोति वुच्‍चति।</p>

<p rend="bodytext">‘‘इध, ब्राह्मणा, भिक्खु विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज विहरति। अयं वुच्‍चति, ब्राह्मणा, ‘भिक्खु लोकस्स अन्तमागम्म, लोकस्स अन्ते विहरति’। तमञ्‍ञे एवमाहंसु – ‘अयम्पि <pb ed="T" n="4.0449"/> लोकपरियापन्‍नो, अयम्पि अनिस्सटो लोकम्हा’ति। अहम्पि हि <note>अहम्पि (सी॰ पी॰)</note>, ब्राह्मणा, एवं वदामि – ‘अयम्पि लोकपरियापन्‍नो, अयम्पि अनिस्सटो लोकम्हा’’’ति।</p>

<p rend="bodytext">‘‘पुन <pb ed="P" n="4.0431"/> चपरं, ब्राह्मणा, भिक्खु वितक्‍कविचारानं वूपसमा…पे॰… दुतियं झानं… ततियं झानं… चतुत्थं झानं उपसम्पज्‍ज विहरति। अयं वुच्‍चति, ब्राह्मणा, ‘भिक्खु लोकस्स अन्तमागम्म लोकस्स अन्ते विहरति’। तमञ्‍ञे एवमाहंसु – ‘अयम्पि लोकपरियापन्‍नो, अयम्पि अनिस्सटो लोकम्हा’ति। अहम्पि हि, ब्राह्मणा, एवं वदामि – ‘अयम्पि लोकपरियापन्‍नो, अयम्पि अनिस्सटो लोकम्हा’’’ति।</p>

<p rend="bodytext">‘‘पुन चपरं, ब्राह्मणा, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। अयं वुच्‍चति, ब्राह्मणा, ‘भिक्खु लोकस्स अन्तमागम्म लोकस्स अन्ते विहरति’। तमञ्‍ञे एवमाहंसु – ‘अयम्पि लोकपरियापन्‍नो, अयम्पि अनिस्सटो लोकम्हा’ति<pb ed="M" n="3.0228"/>। अहम्पि हि, ब्राह्मणा, एवं वदामि – ‘अयम्पि लोकपरियापन्‍नो, अयम्पि अनिस्सटो लोकम्हा’’’ति।</p>

<p rend="bodytext">‘‘पुन चपरं, ब्राह्मणा, भिक्खु सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति <pb ed="V" n="3.0238"/> विञ्‍ञाणञ्‍चायतनं उपसम्पज्‍ज विहरति…पे॰… सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति…पे॰… सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरति। अयं वुच्‍चति, ब्राह्मणा<pb ed="T" n="4.0450"/>, ‘भिक्खु लोकस्स अन्तमागम्म लोकस्स अन्ते विहरति’। तमञ्‍ञे एवमाहंसु – ‘अयम्पि लोकपरियापन्‍नो, अयम्पि अनिस्सटो लोकम्हा’ति। अहम्पि हि, ब्राह्मणा, एवं वदामि – ‘अयम्पि लोकपरियापन्‍नो, अयम्पि अनिस्सटो लोकम्हा’’’ति।</p>

<p rend="bodytext">‘‘पुन चपरं, ब्राह्मणा, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। अयं वुच्‍चति, ब्राह्मणा, ‘भिक्खु लोकस्स <pb ed="P" n="4.0432"/> अन्तमागम्म लोकस्स अन्ते विहरति तिण्णो लोके विसत्तिक’’’न्ति। सत्तमं।</p>

<p rend="subhead">८. देवासुरसङ्गामसुत्तं</p>

<p rend="bodytext" n="39"><hi rend="paranum">३९</hi><hi rend="dot">.</hi> ‘‘भूतपुब्बं, भिक्खवे, देवासुरसङ्गामो समुपब्यूळ्हो <note>समुपब्बूळ्हो (सी॰ पी॰)</note> अहोसि। तस्मिं खो पन, भिक्खवे, सङ्गामे असुरा जिनिंसु, देवा पराजयिंसु <note>पराजियिंसु (सी॰ स्या॰ क॰)</note>। पराजिता च, भिक्खवे, देवा <note>देवा भीता (पी॰)</note> अपयिंसुयेव <note>अपयंस्वेव (सी॰)</note> उत्तरेनाभिमुखा, अभियिंसु <note>अभियंसु (सी॰)</note> असुरा। अथ खो, भिक्खवे, देवानं एतदहोसि – ‘अभियन्तेव खो असुरा। यंनून मयं दुतियम्पि असुरेहि सङ्गामेय्यामा’ति। दुतियम्पि खो, भिक्खवे, देवा असुरेहि सङ्गामेसुं। दुतियम्पि खो, भिक्खवे, असुराव जिनिंसु, देवा पराजयिंसु। पराजिता च, भिक्खवे, देवा अपयिंसुयेव उत्तरेनाभिमुखा, अभियिंसु असुरा’’।</p>

<p rend="bodytext">अथ खो, भिक्खवे, देवानं एतदहोसि – ‘अभियन्तेव खो असुरा। यंनून मयं ततियम्पि असुरेहि सङ्गामेय्यामा’ति। ततियम्पि खो, भिक्खवे, <pb ed="M" n="3.0229"/> देवा असुरेहि सङ्गामेसुं। ततियम्पि खो<pb ed="T" n="4.0451"/>, भिक्खवे, असुराव जिनिंसु, देवा पराजयिंसु। पराजिता च, भिक्खवे, देवा भीता देवपुरंयेव पविसिंसु। देवपुरगतानञ्‍च पन <note>पुन (क॰)</note>, भिक्खवे, देवानं एतदहोसि – ‘भीरुत्तानगतेन खो दानि मयं एतरहि <pb ed="P" n="4.0433"/> अत्तना विहराम अकरणीया असुरेही’ति। असुरानम्पि, भिक्खवे, एतदहोसि – ‘भीरुत्तानगतेन खो दानि देवा एतरहि अत्तना विहरन्ति अकरणीया अम्हेही’ति।</p>

<p rend="bodytext">‘‘भूतपुब्बं<pb ed="V" n="3.0239"/>, भिक्खवे, देवासुरसङ्गामो समुपब्यूळ्हो अहोसि। तस्मिं खो पन, भिक्खवे, सङ्गामे देवा जिनिंसु, असुरा पराजयिंसु। पराजिता च, भिक्खवे, असुरा अपयिंसुयेव दक्खिणेनाभिमुखा, अभियिंसु देवा। अथ खो, भिक्खवे, असुरानं एतदहोसि – ‘अभियन्तेव खो देवा। यंनून मयं दुतियम्पि देवेहि सङ्गामेय्यामा’ति। दुतियम्पि खो, भिक्खवे, असुरा देवेहि सङ्गामेसुं। दुतियम्पि खो, भिक्खवे, देवा जिनिंसु, असुरा पराजयिंसु। पराजिता च, भिक्खवे, असुरा अपयिंसुयेव दक्खिणेनाभिमुखा, अभियिंसु देवा’’।</p>

<p rend="bodytext">अथ खो, भिक्खवे, असुरानं एतदहोसि – ‘अभियन्तेव खो देवा। यंनून मयं ततियम्पि देवेहि सङ्गामेय्यामा’ति। ततियम्पि खो, भिक्खवे, असुरा देवेहि सङ्गामेसुं। ततियम्पि खो, भिक्खवे, देवा जिनिंसु, असुरा पराजयिंसु। पराजिता च, भिक्खवे, असुरा भीता असुरपुरंयेव पविसिंसु। असुरपुरगतानञ्‍च पन, भिक्खवे, असुरानं एतदहोसि – ‘भीरुत्तानगतेन खो दानि मयं एतरहि अत्तना विहराम अकरणीया <pb ed="T" n="4.0452"/> देवेही’ति। देवानम्पि, भिक्खवे, एतदहोसि – ‘भीरुत्तानगतेन खो दानि असुरा एतरहि अत्तना विहरन्ति अकरणीया अम्हेही’ति।</p>

<p rend="bodytext">‘‘एवमेवं खो, भिक्खवे, यस्मिं समये भिक्खु विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज विहरति, तस्मिं, भिक्खवे, समये भिक्खुस्स एवं होति – ‘भीरुत्तानगतेन खो दानाहं एतरहि अत्तना विहरामि <pb ed="P" n="4.0434"/> अकरणीयो मारस्सा’ति<pb ed="M" n="3.0230"/>। मारस्सापि, भिक्खवे, पापिमतो एवं होति – ‘भीरुत्तानगतेन खो दानि भिक्खु एतरहि अत्तना विहरति अकरणीयो मय्ह’’’न्ति।</p>

<p rend="bodytext">‘‘यस्मिं, भिक्खवे, समये भिक्खु वितक्‍कविचारानं वूपसमा…पे॰… दुतियं झानं… ततियं झानं… चतुत्थं झानं उपसम्पज्‍ज विहरति, तस्मिं, भिक्खवे, समये <pb ed="V" n="3.0240"/> भिक्खुस्स एवं होति – ‘भीरुत्तानगतेन खो दानाहं एतरहि अत्तना विहरामि अकरणीयो मारस्सा’ति। मारस्सापि, भिक्खवे, पापिमतो एवं होति – ‘भीरुत्तानगतेन खो दानि भिक्खु एतरहि अत्तना विहरति, अकरणीयो मय्ह’’’न्ति।</p>

<p rend="bodytext">‘‘यस्मिं, भिक्खवे, समये भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। अयं वुच्‍चति, भिक्खवे, ‘भिक्खु अन्तमकासि मारं, अपदं वधित्वा मारचक्खुं अदस्सनं गतो पापिमतो तिण्णो लोके विसत्तिक’’’न्ति।</p>

<p rend="bodytext">‘‘यस्मिं, भिक्खवे, समये भिक्खु सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति विञ्‍ञाणञ्‍चायतनं उपसम्पज्‍ज विहरति… सब्बसो विञ्‍ञाणञ्‍चायतनं समतिक्‍कम्म ‘नत्थि <pb ed="T" n="4.0453"/> किञ्‍ची’ति आकिञ्‍चञ्‍ञायतनं उपसम्पज्‍ज विहरति… सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरति… सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। अयं वुच्‍चति, भिक्खवे, ‘भिक्खु अन्तमकासि मारं, अपदं वधित्वा मारचक्खुं अदस्सनं गतो पापिमतो तिण्णो लोके विसत्तिक’’’न्ति। अट्ठमं।</p>

<p rend="subhead">९. नागसुत्तं</p>

<p rend="bodytext" n="40"><hi rend="paranum">४०</hi><hi rend="dot">.</hi> ‘‘यस्मिं<pb ed="P" n="4.0435"/>, भिक्खवे, समये आरञ्‍ञिकस्स नागस्स गोचरपसुतस्स हत्थीपि हत्थिनियोपि हत्थिकलभापि हत्थिच्छापापि पुरतो पुरतो गन्त्वा तिणग्गानि छिन्दन्ति, तेन, भिक्खवे, आरञ्‍ञिको नागो अट्टीयति हरायति जिगुच्छति। यस्मिं, भिक्खवे, समये आरञ्‍ञिकस्स नागस्स गोचरपसुतस्स हत्थीपि हत्थिनियोपि हत्थिकलभापि हत्थिच्छापापि ओभग्गोभग्गं साखाभङ्गं खादन्ति, तेन, भिक्खवे, आरञ्‍ञिको नागो अट्टीयति हरायति जिगुच्छति। यस्मिं<pb ed="M" n="3.0231"/>, भिक्खवे, समये आरञ्‍ञिकस्स नागस्स ओगाहं ओतिण्णस्स हत्थीपि हत्थिनियोपि हत्थिकलभापि हत्थिच्छापापि पुरतो पुरतो गन्त्वा सोण्डाय उदकं आलोळेन्ति, तेन, भिक्खवे, आरञ्‍ञिको नागो अट्टीयति हरायति जिगुच्छति। यस्मिं, भिक्खवे, समये आरञ्‍ञिकस्स <pb ed="V" n="3.0241"/> नागस्स ओगाहा उत्तिण्णस्स हत्थिनियो कायं उपनिघंसन्तियो गच्छन्ति, तेन, भिक्खवे, आरञ्‍ञिको नागो अट्टीयति हरायति जिगुच्छति।</p>

<p rend="bodytext">‘‘तस्मिं, भिक्खवे, समये आरञ्‍ञिकस्स नागस्स एवं होति – ‘अहं खो एतरहि आकिण्णो विहरामि हत्थीहि हत्थिनीहि हत्थिकलभेहि हत्थिच्छापेहि<pb ed="T" n="4.0454"/>। छिन्‍नग्गानि चेव तिणानि खादामि, ओभग्गोभग्गञ्‍च मे साखाभङ्गं खादन्ति <note>खादितं (स्या॰ क॰) महाव॰ ४६७ पस्सितब्बं</note>, आविलानि च पानीयानि पिवामि, ओगाहा च <note>ओगाहापि च (स्या॰ क॰) महाव॰ ४६७ पस्सितब्बं</note> मे उत्तिण्णस्स हत्थिनियो कायं उपनिघंसन्तियो गच्छन्ति। यंनूनाहं एको गणस्मा वूपकट्ठो विहरेय्य’न्ति। सो अपरेन समयेन एको गणस्मा वूपकट्ठो विहरति, अच्छिन्‍नग्गानि चेव तिणानि खादति, ओभग्गोभग्गञ्‍चस्स साखाभङ्गं <pb ed="P" n="4.0436"/> न खादन्ति <note>न ओभग्गोभग्गञ्‍च साखाभङ्ग खादति (स्या॰ क॰)</note>, अनाविलानि च पानीयानि पिवति, ओगाहा चस्स उत्तिण्णस्स न हत्थिनियो कायं उपनिघंसन्तियो गच्छन्ति।</p>

<p rend="bodytext">‘‘तस्मिं, भिक्खवे, समये आरञ्‍ञिकस्स नागस्स एवं होति – ‘अहं खो पुब्बे आकिण्णो विहासिं हत्थीहि हत्थिनीहि हत्थिकलभेहि हत्थिच्छापेहि, छिन्‍नग्गानि चेव तिणानि खादिं, ओभग्गोभग्गञ्‍च मे साखाभङ्गं खादिंसु, आविलानि च पानीयानि अपायिं, ओगाहा <note>एत्थ पिसद्दो सब्बत्थपि नत्थि</note> च मे उत्तिण्णस्स हत्थिनियो कायं उपनिघंसन्तियो अगमंसु। सोहं एतरहि एको गणस्मा वूपकट्ठो विहरामि, अच्छिन्‍नग्गानि चेव तिणानि खादामि, ओभग्गोभग्गञ्‍च मे साखाभङ्गं न खादन्ति, अनाविलानि च पानीयानि पिवामि, ओगाहा च मे उत्तिण्णस्स न हत्थिनियो कायं उपनिघंसन्तियो गच्छन्ती’ति। सो सोण्डाय साखाभङ्गं भञ्‍जित्वा साखाभङ्गेन कायं परिमज्‍जित्वा अत्तमनो सोण्डं संहरति <note>कण्डुं संहन्ति (सी॰ पी॰) कण्डुं संहनति (स्या॰), एत्थ कण्डुवनदुक्खं विनेतीति अत्थो</note>,।</p>

<p rend="bodytext">‘‘एवमेवं खो, भिक्खवे, यस्मिं समये भिक्खु आकिण्णो विहरति भिक्खूहि भिक्खुनीहि उपासकेहि उपासिकाहि रञ्‍ञा राजमहामत्तेहि तित्थियेहि <pb ed="M" n="3.0232"/> तित्थियसावकेहि, तस्मिं, भिक्खवे, समये भिक्खुस्स एवं होति – ‘अहं खो एतरहि आकिण्णो विहरामि भिक्खूहि भिक्खुनीहि उपासकेहि <pb ed="T" n="4.0455"/> उपासिकाहि रञ्‍ञा राजमहामत्तेहि तित्थियेहि तित्थियसावकेहि। यंनूनाहं एको गणस्मा वूपकट्ठो विहरेय्य’न्ति। सो विवित्तं सेनासनं भजति अरञ्‍ञं रुक्खमूलं <pb ed="P" n="4.0437"/> पब्बतं कन्दरं गिरिगुहं सुसानं वनपत्थं अब्भोकासं पलालपुञ्‍जं<pb ed="V" n="3.0242"/>। सो अरञ्‍ञगतो वा रुक्खमूलगतो वा सुञ्‍ञागारगतो वा निसीदति पल्‍लङ्कं आभुजित्वा उजुं कायं पणिधाय परिमुखं सतिं उपट्ठपेत्वा।</p>

<p rend="bodytext">‘‘सो अभिज्झं लोके पहाय विगताभिज्झेन चेतसा विहरति, अभिज्झाय चित्तं परिसोधेति; ब्यापादपदोसं पहाय अब्यापन्‍नचित्तो विहरति सब्बपाणभूतहितानुकम्पी, ब्यापादपदोसा चित्तं परिसोधेति; थिनमिद्धं पहाय विगतथिनमिद्धो विहरति आलोकसञ्‍ञी सतो सम्पजानो, थिनमिद्धा चित्तं परिसोधेति; उद्धच्‍चकुक्‍कुच्‍चं पहाय अनुद्धतो विहरति अज्झत्तं वूपसन्तचित्तो, उद्धच्‍चकुक्‍कुच्‍चा चित्तं परिसोधेति; विचिकिच्छं पहाय तिण्णविचिकिच्छो विहरति अकथंकथी कुसलेसु धम्मेसु, विचिकिच्छाय चित्तं परिसोधेति। सो इमे पञ्‍च नीवरणे पहाय चेतसो उपक्‍किलेसे पञ्‍ञाय दुब्बलीकरणे विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज विहरति। सो अत्तमनो सोण्डं संहरति <note>कण्डुं संहन्ति (सी॰ पी॰), कण्डुं संहनति (स्या॰), एत्थ कण्डुवनसदिसं झानपटिपक्खं किलेसदुक्खं विनेतीति अत्थो</note>। वितक्‍कविचारानं वूपसमा…पे॰… दुतियं झानं… ततियं झानं… चतुत्थं झानं उपसम्पज्‍ज विहरति। सो अत्तमनो सोण्डं संहरति।</p>

<p rend="bodytext">‘‘सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। सो अत्तमनो सोण्डं <pb ed="T" n="4.0456"/> संहरति। सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति विञ्‍ञाणञ्‍चायतनं उपसम्पज्‍ज विहरति… सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति… सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरति… सब्बसो नेवसञ्‍ञानासञ्‍ञायतनं <pb ed="M" n="3.0233"/><pb ed="P" n="4.0438"/> समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। सो अत्तमनो सोण्डं संहरती’’ति। नवमं।</p>

<p rend="subhead">१०. तपुस्ससुत्तं</p>

<p rend="bodytext" n="41"><hi rend="paranum">४१</hi><hi rend="dot">.</hi> एकं <pb ed="V" n="3.0243"/> समयं भगवा मल्‍लेसु विहरति उरुवेलकप्पं नाम मल्‍लानं निगमो। अथ खो भगवा पुब्बण्हसमयं निवासेत्वा पत्तचीवरमादाय उरुवेलकप्पं पिण्डाय पाविसि। उरुवेलकप्पे पिण्डाय चरित्वा पच्छाभत्तं पिण्डपातपटिक्‍कन्तो आयस्मन्तं आनन्दं आमन्तेसि – ‘‘इधेव ताव त्वं, आनन्द, होहि, यावाहं महावनं अज्झोगाहामि दिवाविहाराया’’ति। ‘‘एवं, भन्ते’’ति खो आयस्मा आनन्दो भगवतो पच्‍चस्सोसि। अथ खो भगवा महावनं अज्झोगाहेत्वा अञ्‍ञतरस्मिं रुक्खमूले दिवाविहारं निसीदि।</p>

<p rend="bodytext">अथ खो तपुस्सो गहपति येनायस्मा आनन्दो तेनुपसङ्कमि; उपसङ्कमित्वा आयस्मन्तं आनन्दं अभिवादेत्वा एकमन्तं निसीदि। एकमन्तं निसिन्‍नो खो तपुस्सो गहपति आयस्मन्तं आनन्दं एतदवोच –</p>

<p rend="bodytext">‘‘मयं, भन्ते आनन्द, गिही कामभोगिनो कामारामा कामरता कामसम्मुदिता। तेसं नो, भन्ते, अम्हाकं गिहीनं कामभोगीनं कामारामानं कामरतानं कामसम्मुदितानं <pb ed="T" n="4.0457"/> पपातो विय खायति, यदिदं नेक्खम्मं। सुतं मेतं, भन्ते, ‘इमस्मिं धम्मविनये दहरानं दहरानं भिक्खूनं नेक्खम्मे चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो’ <note>पस्सतं (?)</note>। तयिदं, भन्ते, इमस्मिं धम्मविनये भिक्खूनं बहुना जनेन विसभागो, यदिदं नेक्खम्म’’न्ति।</p>

<p rend="bodytext">‘‘अत्थि <pb ed="P" n="4.0439"/> खो एतं, गहपति, कथापाभतं भगवन्तं दस्सनाय। आयाम, गहपति, येन भगवा तेनुपसङ्कमिस्साम; उपसङ्कमित्वा भगवतो एतमत्थं आरोचेस्साम। यथा नो भगवा ब्याकरिस्सति तथा नं धारेस्सामा’’ति।</p>

<p rend="bodytext">‘‘एवं, भन्ते’’ति खो तपुस्सो गहपति आयस्मतो आनन्दस्स पच्‍चस्सोसि। अथ खो आयस्मा आनन्दो तपुस्सेन गहपतिना सद्धिं <pb ed="M" n="3.0234"/> येन भगवा तेनुपसङ्कमि; उपसङ्कमित्वा भगवन्तं अभिवादेत्वा एकमन्तं निसीदि। एकमन्तं निसिन्‍नो खो आयस्मा आनन्दो भगवन्तं एतदवोच –</p>

<p rend="bodytext">‘‘अयं<pb ed="V" n="3.0244"/>, भन्ते, तपुस्सो गहपति एवमाह – ‘मयं, भन्ते आनन्द, गिही कामभोगिनो कामारामा कामरता कामसम्मुदिता, तेसं नो भन्ते, अम्हाकं गिहीनं कामभोगीनं कामारामानं कामरतानं कामसम्मुदितानं पपातो विय खायति, यदिदं नेक्खम्मं’। सुतं मेतं, भन्ते, ‘इमस्मिं धम्मविनये दहरानं दहरानं भिक्खूनं नेक्खम्मे चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। तयिदं, भन्ते, इमस्मिं धम्मविनये भिक्खूनं बहुना जनेन विसभागो यदिदं नेक्खम्म’’’न्ति।</p>

<p rend="bodytext">‘‘एवमेतं, आनन्द, एवमेतं, आनन्द! मय्हम्पि खो, आनन्द, पुब्बेव सम्बोधा अनभिसम्बुद्धस्स बोधिसत्तस्सेव सतो एतदहोसि – ‘साधु नेक्खम्मं<pb ed="T" n="4.0458"/>, साधु पविवेको’ति। तस्स मय्हं, आनन्द, नेक्खम्मे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो, येन मे नेक्खम्मे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘कामेसु खो मे आदीनवो अदिट्ठो, सो च मे अबहुलीकतो, नेक्खम्मे च आनिसंसो अनधिगतो, सो च मे अनासेवितो<pb ed="P" n="4.0440"/>। तस्मा मे नेक्खम्मे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं कामेसु आदीनवं दिस्वा तं बहुलं करेय्यं <note>बहुलीकरेय्यं (सी॰ स्या॰ पी॰)</note>, नेक्खम्मे आनिसंसं अधिगम्म तमासेवेय्यं, ठानं खो पनेतं विज्‍जति यं मे नेक्खम्मे चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन कामेसु आदीनवं दिस्वा तं बहुलमकासिं, नेक्खम्मे आनिसंसं अधिगम्म तमासेविं। तस्स मय्हं, आनन्द, नेक्खम्मे चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, विविच्‍चेव कामेहि विविच्‍च अकुसलेहि धम्मेहि सवितक्‍कं सविचारं विवेकजं पीतिसुखं पठमं झानं उपसम्पज्‍ज विहरामि। तस्स मय्हं, आनन्द, इमिना विहारेन विहरतो कामसहगता सञ्‍ञामनसिकारा समुदाचरन्ति। स्वस्स मे होति आबाधो<pb ed="M" n="3.0235"/>। सेय्यथापि, आनन्द, सुखिनो दुक्खं उप्पज्‍जेय्य <pb ed="T" n="4.0459"/> यावदेव आबाधाय; एवमेवस्स मे कामसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं वितक्‍कविचारानं वूपसमा…पे॰… दुतियं <pb ed="V" n="3.0245"/> झानं उपसम्पज्‍ज विहरेय्य’न्ति। तस्स मय्हं, आनन्द, अवितक्‍के चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो, येन मे अवितक्‍के चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘वितक्‍केसु खो मे आदीनवो अदिट्ठो, सो च मे अबहुलीकतो, अवितक्‍के च आनिसंसो अनधिगतो, सो च <pb ed="P" n="4.0441"/> मे अनासेवितो। तस्मा मे अवितक्‍के चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं वितक्‍केसु आदीनवं दिस्वा तं बहुलं करेय्यं, अवितक्‍के आनिसंसं अधिगम्म तमासेवेय्यं, ठानं खो पनेतं विज्‍जति यं मे अवितक्‍के चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन वितक्‍केसु आदीनवं दिस्वा तं बहुलमकासिं, अवितक्‍के आनिसंसं अधिगम्म तमासेविं। तस्स मय्हं, आनन्द, अवितक्‍के चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, वितक्‍कविचारानं वूपसमा…पे॰… दुतियं झानं उपसम्पज्‍ज <pb ed="T" n="4.0460"/> विहरामि। तस्स मय्हं, आनन्द, इमिना विहारेन विहरतो वितक्‍कसहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय; एवमेवस्स मे वितक्‍कसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं पीतिया च विरागा उपेक्खको च विहरेय्यं सतो च सम्पजानो सुखञ्‍च कायेन पटिसंवेदेय्यं यं तं अरिया आचिक्खन्ति – उपेक्खको सतिमा सुखविहारीति ततियं झानं उपसम्पज्‍ज विहरेय्य’न्ति। तस्स मय्हं, आनन्द, निप्पीतिके चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो<pb ed="M" n="3.0236"/>, येन मे निप्पीतिके चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘पीतिया खो मे आदीनवो अदिट्ठो, सो च मे अबहुलीकतो, निप्पीतिके च आनिसंसो अनधिगतो, सो च मे अनासेवितो। तस्मा मे निप्पीतिके चित्तं न पक्खन्दति नप्पसीदति न सन्तिट्ठति <pb ed="P" n="4.0442"/> न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं पीतिया आदीनवं दिस्वा तं <pb ed="V" n="3.0246"/> बहुलं करेय्यं, निप्पीतिके आनिसंसं अधिगम्म तमासेवेय्यं, ठानं खो पनेतं विज्‍जति यं मे निप्पीतिके चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन पीतिया आदीनवं दिस्वा तं बहुलमकासिं, निप्पीतिके आनिसंसं अधिगम्म तमासेविं। तस्स मय्हं, आनन्द, निप्पीतिके चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो <pb ed="T" n="4.0461"/> खो अहं, आनन्द, पीतिया च विरागा…पे॰… ततियं झानं उपसम्पज्‍ज विहरामि। तस्स मय्हं, आनन्द, इमिना विहारेन विहरतो पीतिसहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय; एवमेवस्स मे पीतिसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं सुखस्स च पहाना दुक्खस्स च पहाना पुब्बेव सोमनस्सदोमनस्सानं अत्थङ्गमा अदुक्खमसुखं उपेक्खासतिपारिसुद्धिं चतुत्थं झानं उपसम्पज्‍ज विहरेय्य’न्ति। तस्स मय्हं, आनन्द, अदुक्खमसुखे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो, येन मे अदुक्खमसुखे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘उपेक्खासुखे खो मे आदीनवो अदिट्ठो, सो च मे अबहुलीकतो, अदुक्खमसुखे च आनिसंसो अनधिगतो, सो च मे अनासेवितो। तस्मा मे अदुक्खमसुखे चित्तं न पक्खन्दति नप्पसीदति न सन्तिट्ठति न विमुच्‍चति एतं <pb ed="T" n="4.0462"/> सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं उपेक्खासुखे आदीनवं दिस्वा तं <pb ed="P" n="4.0443"/> बहुलं करेय्यं, अदुक्खमसुखे आनिसंसं अधिगम्म तमासेवेय्यं, ठानं <pb ed="M" n="3.0237"/> खो पनेतं विज्‍जति यं मे अदुक्खमसुखे चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन उपेक्खासुखे आदीनवं दिस्वा तं बहुलमकासिं अदुक्खमसुखे आनिसंसं अधिगम्म तमासेविं। तस्स मय्हं, आनन्द, अदुक्खमसुखे चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, सुखस्स च पहाना…पे॰… <pb ed="V" n="3.0247"/> चतुत्थं झानं उपसम्पज्‍ज विहरामि। तस्स मय्हं, आनन्द, इमिना विहारेन विहरतो उपेक्खासहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय; एवमेवस्स मे उपेक्खासहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘‘अनन्तो आकासो’’ति आकासानञ्‍चायतनं उपसम्पज्‍ज विहरेय्य’न्ति। तस्स मय्हं, आनन्द, आकासानञ्‍चायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो, येन <pb ed="T" n="4.0463"/> मे आकासानञ्‍चायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘रूपेसु खो मे आदीनवो अदिट्ठो, सो च अबहुलीकतो, आकासानञ्‍चायतने च आनिसंसो अनधिगतो, सो च मे अनासेवितो। तस्मा मे आकासानञ्‍चायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति <pb ed="P" n="4.0444"/> पस्सतो’। तस्स मय्हं, आनन्द, एतदहोसि – ‘सचे खो अहं रूपेसु आदीनवं दिस्वा तं बहुलं करेय्यं, आकासानञ्‍चायतने आनिसंसं अधिगम्म तमासेवेय्यं, ठानं खो पनेतं विज्‍जति यं मे आकासानञ्‍चायतने चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन रूपेसु आदीनवं दिस्वा तं बहुलमकासिं, आकासानञ्‍चायतने आनिसंसं अधिगम्म तमासेविं। तस्स मय्हं, आनन्द, आकासानञ्‍चायतने चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, सब्बसो रूपसञ्‍ञानं समतिक्‍कमा <pb ed="M" n="3.0238"/> पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरामि। तस्स मय्हं, आनन्द, इमिना विहारेन विहरतो रूपसहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय; एवमेवस्स मे रूपसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स <pb ed="T" n="4.0464"/> मय्हं, आनन्द, एतदहोसि – ‘यंनूनाहं सब्बसो आकासानञ्‍चायतनं समतिक्‍कम्म <pb ed="V" n="3.0248"/> ‘‘अनन्तं विञ्‍ञाण’’न्ति विञ्‍ञाणञ्‍चायतनं उपसम्पज्‍ज विहरेय्य’न्ति। तस्स मय्हं, आनन्द, विञ्‍ञाणञ्‍चायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो, येन मे विञ्‍ञाणञ्‍चायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘आकासानञ्‍चायतने खो मे आदीनवो अदिट्ठो, सो च अबहुलीकतो, विञ्‍ञाणञ्‍चायतने च आनिसंसो अनधिगतो, सो च मे अनासेवितो। तस्मा मे विञ्‍ञाणञ्‍चायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं आकासानञ्‍चायतने आदीनवं दिस्वा तं बहुलं <pb ed="P" n="4.0445"/> करेय्यं, विञ्‍ञाणञ्‍चायतने आनिसंसं अधिगम्म तमासेवेय्यं, ठानं खो पनेतं विज्‍जति यं मे विञ्‍ञाणञ्‍चायतने चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन आकासानञ्‍चायतने आदीनवं दिस्वा तं बहुलमकासिं, विञ्‍ञाणञ्‍चायतने आनिसंसं अधिगम्म तमासेविं। तस्स मय्हं, आनन्द, विञ्‍ञाणञ्‍चायतने चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति विञ्‍ञाणञ्‍चायतनं <pb ed="T" n="4.0465"/> उपसम्पज्‍ज विहरामि। तस्स मय्हं, आनन्द, इमिना विहारेन विहरतो आकासानञ्‍चायतनसहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय<pb ed="M" n="3.0239"/>; एवमेवस्स मे आकासानञ्‍चायतनसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं सब्बसो विञ्‍ञाणञ्‍चायतनं समतिक्‍कम्म नत्थि किञ्‍चीति आकिञ्‍चञ्‍ञायतनं उपसम्पज्‍ज विहरेय्य’न्ति। तस्स मय्हं, आनन्द, आकिञ्‍चञ्‍ञायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु को पच्‍चयो, येन मे आकिञ्‍चञ्‍ञायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘विञ्‍ञाणञ्‍चायतने खो मे आदीनवो अदिट्ठो, सो च मे अबहुलीकतो, आकिञ्‍चञ्‍ञायतने च आनिसंसो अनधिगतो, सो च मे अनासेवितो। तस्मा मे आकिञ्‍चञ्‍ञायतने चित्तं न पक्खन्दति नप्पसीदति न सन्तिट्ठति <pb ed="V" n="3.0249"/> न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं विञ्‍ञाणञ्‍चायतने आदीनवं दिस्वा तं बहुलं करेय्यं, आकिञ्‍चञ्‍ञायतने आनिसंसं अधिगम्म तमासेवेय्यं, ठानं खो <pb ed="T" n="4.0466"/> पनेतं विज्‍जति यं मे आकिञ्‍चञ्‍ञायतने <pb ed="P" n="4.0446"/> चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन विञ्‍ञाणञ्‍चायतने आदीनवं दिस्वा तं बहुलमकासिं, आकिञ्‍चञ्‍ञायतने आनिसंसं अधिगम्म तमासेविं। तस्स मय्हं, आनन्द, आकिञ्‍चञ्‍ञायतने चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरामि। तस्स मय्हं, आनन्द, इमिना विहारेन विहरतो विञ्‍ञाणञ्‍चायतनसहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय; एवमेवस्स मे विञ्‍ञाणञ्‍चायतनसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरेय्य’न्ति। तस्स मय्हं, आनन्द, नेवसञ्‍ञानासञ्‍ञायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि <pb ed="M" n="3.0240"/> – ‘को नु खो हेतु को पच्‍चयो, येन मे नेवसञ्‍ञानासञ्‍ञायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘आकिञ्‍चञ्‍ञायतने खो मे आदीनवो अदिट्ठो, सो च मे अबहुलीकतो, नेवसञ्‍ञानासञ्‍ञायतने <pb ed="T" n="4.0467"/> च आनिसंसो अनधिगतो, सो च मे अनासेवितो। तस्मा मे नेवसञ्‍ञानासञ्‍ञायतने चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं आकिञ्‍चञ्‍ञायतने आदीनवं दिस्वा तं बहुलं करेय्यं, नेवसञ्‍ञानासञ्‍ञायतने आनिसंसं अधिगम्म तमासेवेय्यं, ठानं खो पनेतं विज्‍जति यं मे नेवसञ्‍ञानासञ्‍ञायतने चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो <pb ed="P" n="4.0447"/> खो अहं, आनन्द, अपरेन समयेन आकिञ्‍चञ्‍ञायतने आदीनवं दिस्वा तं बहुलमकासिं, नेवसञ्‍ञानासञ्‍ञायतने आनिसंसं अधिगम्म तमासेविं। तस्स मय्हं, आनन्द, नेवसञ्‍ञानासञ्‍ञायतने चित्तं पक्खन्दति पसीदति सन्तिट्ठति विमुच्‍चति एतं सन्तन्ति <pb ed="V" n="3.0250"/> पस्सतो। सो खो अहं, आनन्द, सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरामि। तस्स मय्हं, आनन्द, इमिना विहारेन विहरतो आकिञ्‍चञ्‍ञायतनसहगता सञ्‍ञामनसिकारा समुदाचरन्ति। स्वस्स मे होति आबाधो। सेय्यथापि, आनन्द, सुखिनो दुक्खं उप्पज्‍जेय्य यावदेव आबाधाय; एवमेवस्स मे आकिञ्‍चञ्‍ञायतनसहगता सञ्‍ञामनसिकारा समुदाचरन्ति। स्वस्स मे होति आबाधो।</p>

<p rend="bodytext">‘‘तस्स मय्हं, आनन्द, एतदहोसि – ‘यंनूनाहं नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरेय्य’न्ति। तस्स <pb ed="T" n="4.0468"/> मय्हं, आनन्द, सञ्‍ञावेदयितनिरोधे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो। तस्स मय्हं, आनन्द, एतदहोसि – ‘को नु खो हेतु, को पच्‍चयो, येन मे सञ्‍ञावेदयितनिरोधे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’? तस्स मय्हं, आनन्द, एतदहोसि – ‘नेवसञ्‍ञानासञ्‍ञायतने खो मे आदीनवो अदिट्ठो, सो च मे अबहुलीकतो, सञ्‍ञावेदयितनिरोधे च आनिसंसो अनधिगतो, सो <pb ed="M" n="3.0241"/> च मे अनासेवितो। तस्मा मे सञ्‍ञावेदयितनिरोधे चित्तं न पक्खन्दति नप्पसीदति न सन्तिट्ठति न विमुच्‍चति एतं सन्तन्ति पस्सतो’। तस्स मय्हं, आनन्द, एतदहोसि – ‘सचे खो अहं नेवसञ्‍ञानासञ्‍ञायतने आदीनवं दिस्वा तं बहुलं करेय्यं, सञ्‍ञावेदयितनिरोधे आनिसंसं अधिगम्म तमासेवेय्यं, ठानं खो पनेतं विज्‍जति यं मे सञ्‍ञावेदयितनिरोधे चित्तं पक्खन्देय्य पसीदेय्य सन्तिट्ठेय्य विमुच्‍चेय्य एतं सन्तन्ति पस्सतो’। सो खो अहं, आनन्द, अपरेन समयेन नेवसञ्‍ञानासञ्‍ञायतने आदीनवं दिस्वा तं बहुलमकासिं<pb ed="P" n="4.0448"/>, सञ्‍ञावेदयितनिरोधे आनिसंसं अधिगम्म तमासेविं। तस्स मय्हं, आनन्द, सञ्‍ञावेदयितनिरोधे चित्तं पक्खन्दति पसीदति सन्तिट्ठति विमुच्‍चति एतं सन्तन्ति पस्सतो। सो खो अहं, आनन्द, सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरामि, पञ्‍ञाय च मे दिस्वा आसवा परिक्खयं अगमंसु।</p>

<p rend="bodytext">‘‘यावकीवञ्‍चाहं<pb ed="T" n="4.0469"/>, आनन्द, इमा नव अनुपुब्बविहारसमापत्तियो न एवं अनुलोमपटिलोमं समापज्‍जिम्पि वुट्ठहिम्पि, नेव तावाहं, आनन्द, सदेवके लोके समारके सब्रह्मके सस्समणब्राह्मणिया पजाय सदेवमनुस्साय ‘अनुत्तरं सम्मासम्बोधिं अभिसम्बुद्धो’ति पच्‍चञ्‍ञासिं। यतो च खो अहं, आनन्द, इमा नव अनुपुब्बविहारसमापत्तियो एवं अनुलोमपटिलोमं <pb ed="V" n="3.0251"/> समापज्‍जिम्पि वुट्ठहिम्पि, अथाहं, आनन्द, सदेवके लोके समारके सब्रह्मके सस्समणब्राह्मणिया पजाय सदेवमनुस्साय ‘अनुत्तरं सम्मासम्बोधिं अभिसम्बुद्धो’ति पच्‍चञ्‍ञासिं। ञाणञ्‍च पन मे दस्सनं उदपादि – ‘अकुप्पा मे चेतोविमुत्ति <note>विमुत्ति (क॰ सी॰ क॰)</note>, अयमन्तिमा जाति, नत्थि दानि पुनब्भवो’’’ति। दसमं।</p>

<trailer rend="centre">महावग्गो चतुत्थो।</trailer>
</div>

<p rend="bodytext">तस्सुद्दानं –</p>

<p rend="gatha1">द्वे विहारा च निब्बानं, गावी झानेन पञ्‍चमं।</p>

<p rend="gathalast">आनन्दो ब्राह्मणा देवो, नागेन तपुस्सेन चाति॥</p>

<div id="an9_1_5" n="an9_1_5" type="vagga">
<head rend="chapter">५. सामञ्‍ञवग्गो</head>

<p rend="subhead">१. सम्बाधसुत्तं</p>

<p rend="bodytext" n="42"><hi rend="paranum">४२</hi><hi rend="dot">.</hi> एकं <pb ed="M" n="3.0242"/><pb ed="V" n="3.0252"/><pb ed="P" n="4.0449"/> समयं आयस्मा आनन्दो कोसम्बियं विहरति घोसितारामे। अथ खो आयस्मा उदायी येनायस्मा आनन्दो तेनुपसङ्कमि; उपसङ्कमित्वा आयस्मता आनन्देन सद्धिं सम्मोदि। सम्मोदनीयं कथं सारणीयं वीतिसारेत्वा एकमन्तं निसीदि। एकमन्तं निसिन्‍नो <pb ed="T" n="4.0470"/> खो आयस्मा उदायी आयस्मन्तं आनन्दं एतदवोच – ‘‘वुत्तमिदं, आवुसो, पञ्‍चालचण्डेन देवपुत्तेन –</p>

<p rend="gatha1">‘‘सम्बाधे गतं <note>सम्बाधे वत (सी॰)</note> ओकासं, अविद्वा भूरिमेधसो।</p>

<p rend="gathalast">यो झानमबुज्झि बुद्धो, पटिलीननिसभो मुनी’’ति॥</p>

<p rend="bodytext">‘‘कतमो, आवुसो, सम्बाधो, कतमो सम्बाधे ओकासाधिगमो वुत्तो भगवता’’ति? ‘‘पञ्‍चिमे, आवुसो, कामगुणा सम्बाधो वुत्तो भगवता। कतमे पञ्‍च? चक्खुविञ्‍ञेय्या रूपा इट्ठा कन्ता मनापा पियरूपा कामूपसंहिता रजनीया, सोतविञ्‍ञेय्या सद्दा…पे॰… घानविञ्‍ञेय्या गन्धा… जिव्हाविञ्‍ञेय्या रसा… कायविञ्‍ञेय्या फोट्ठब्बा इट्ठा कन्ता मनापा पियरूपा कामूपसंहिता रजनीया। इमे खो, आवुसो, पञ्‍च कामगुणा सम्बाधो वुत्तो भगवता।</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन। तत्रापत्थि सम्बाधो। किञ्‍च तत्थ सम्बाधो? यदेव <pb ed="P" n="4.0450"/> तत्थ वितक्‍कविचारा अनिरुद्धा होन्ति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु वितक्‍कविचारानं वूपसमा…पे॰… दुतियं झानं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन<pb ed="V" n="3.0253"/>। तत्रापत्थि सम्बाधो। किञ्‍च तत्थ सम्बाधो? यदेव तत्थ पीति अनिरुद्धा होति<pb ed="T" n="4.0471"/>, अयमेत्थ सम्बाधो।</p>

<p rend="bodytext">‘‘पुन <pb ed="M" n="3.0243"/> चपरं, आवुसो, भिक्खु पीतिया च विरागा…पे॰… ततियं झानं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन। तत्रापत्थि सम्बाधो। किञ्‍च तत्थ सम्बाधो? यदेव तत्थ उपेक्खासुखं अनिरुद्धं होति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु सुखस्स च पहाना…पे॰… चतुत्थं झानं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन। तत्रापत्थि सम्बाधो। किञ्‍च तत्थ सम्बाधो? यदेव तत्थ रूपसञ्‍ञा अनिरुद्धा होति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन। तत्रापत्थि सम्बाधो। किञ्‍च तत्थ सम्बाधो? यदेव तत्थ आकासानञ्‍चायतनसञ्‍ञा अनिरुद्धा होति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु सब्बसो आकासानञ्‍चायतनं समतिक्‍कम्म ‘अनन्तं विञ्‍ञाण’न्ति विञ्‍ञाणञ्‍चायतनं <pb ed="P" n="4.0451"/> उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन<pb ed="T" n="4.0472"/>। तत्रापत्थि सम्बाधो। किञ्‍च तत्थ सम्बाधो? यदेव तत्थ विञ्‍ञाणञ्‍चायतनसञ्‍ञा अनिरुद्धा होति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु सब्बसो विञ्‍ञाणञ्‍चायतनं समतिक्‍कम्म ‘नत्थि किञ्‍ची’ति आकिञ्‍चञ्‍ञायतनं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो <pb ed="V" n="3.0254"/> वुत्तो भगवता परियायेन। तत्रापत्थि सम्बाधो। किञ्‍च तत्थ सम्बाधो? यदेव तत्थ आकिञ्‍चञ्‍ञायतनसञ्‍ञा अनिरुद्धा होति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु सब्बसो आकिञ्‍चञ्‍ञायतनं समतिक्‍कम्म नेवसञ्‍ञानासञ्‍ञायतनं उपसम्पज्‍ज विहरति। एत्तावतापि खो, आवुसो, सम्बाधे ओकासाधिगमो वुत्तो भगवता परियायेन। तत्रापत्थि <pb ed="M" n="3.0244"/> सम्बाधो। किञ्‍च तत्थ सम्बाधो? यदेव तत्थ नेवसञ्‍ञानासञ्‍ञायतनसञ्‍ञा अनिरुद्धा होति, अयमेत्थ सम्बाधो।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। एत्तावतापि खो, आवुसो, सम्बाधे ओकासाधिगमो वुत्तो भगवता निप्परियायेना’’ति। पठमं।</p>

<p rend="subhead">२. कायसक्खीसुत्तं</p>

<p rend="bodytext" n="43"><hi rend="paranum">४३</hi><hi rend="dot">.</hi> ‘‘‘कायसक्खी कायसक्खी’ति, आवुसो, वुच्‍चति। कित्तावता नु खो, आवुसो, कायसक्खी वुत्तो भगवता’’ति? ‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। यथा यथा च तदायतनं तथा तथा नं कायेन फुसित्वा विहरति। एत्तावतापि <pb ed="T" n="4.0473"/> खो, आवुसो, कायसक्खी वुत्तो भगवता परियायेन।</p>

<p rend="bodytext">‘‘पुन <pb ed="P" n="4.0452"/> चपरं, आवुसो, भिक्खु वितक्‍कविचारानं वूपसमा…पे॰… दुतियं झानं… ततियं झानं… चतुत्थं झानं उपसम्पज्‍ज विहरति। यथा यथा च तदायतनं तथा तथा नं कायेन फुसित्वा विहरति। एत्तावतापि खो, आवुसो, कायसक्खी वुत्तो भगवता परियायेन।</p>

<p rend="bodytext">‘‘पुन चपरं, आवुसो, भिक्खु सब्बसो रूपसञ्‍ञानं समतिक्‍कमा पटिघसञ्‍ञानं अत्थङ्गमा <pb ed="V" n="3.0255"/> नानत्तसञ्‍ञानं अमनसिकारा ‘अनन्तो आकासो’ति आकासानञ्‍चायतनं उपसम्पज्‍ज विहरति। यथा यथा च तदायतनं तथा तथा नं कायेन फुसित्वा विहरति। एत्तावतापि खो, आवुसो, कायसक्खी वुत्तो भगवता परियायेन…पे॰…।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। यथा यथा च तदायतनं तथा तथा नं कायेन फुसित्वा विहरति। एत्तावतापि खो, आवुसो, कायसक्खी वुत्तो भगवता निप्परियायेना’’ति। दुतियं।</p>

<p rend="subhead">३. पञ्‍ञाविमुत्तसुत्तं</p>

<p rend="bodytext" n="44"><hi rend="paranum">४४</hi><hi rend="dot">.</hi> ‘‘‘पञ्‍ञाविमुत्तो <pb ed="M" n="3.0245"/> पञ्‍ञाविमुत्तो’ति, आवुसो, वुच्‍चति। कित्तावता नु खो, आवुसो, पञ्‍ञाविमुत्तो वुत्तो भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति, पञ्‍ञाय च नं पजानाति। एत्तावतापि खो, आवुसो, पञ्‍ञाविमुत्तो वुत्तो भगवता परियायेन…पे॰…।</p>

<p rend="bodytext">‘‘पुन <pb ed="T" n="4.0474"/><pb ed="P" n="4.0453"/> चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति, पञ्‍ञाय च नं पजानाति। एत्तावतापि खो, आवुसो, पञ्‍ञाविमुत्तो वुत्तो भगवता निप्परियायेना’’ति। ततियं।</p>

<p rend="subhead">४. उभतोभागविमुत्तसुत्तं</p>

<p rend="bodytext" n="45"><hi rend="paranum">४५</hi><hi rend="dot">.</hi> ‘‘‘उभतोभागविमुत्तो <pb ed="V" n="3.0256"/> उभतोभागविमुत्तो’ति, आवुसो, वुच्‍चति। कित्तावता नु खो, आवुसो, उभतोभागविमुत्तो वुत्तो भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। यथा यथा च तदायतनं तथा तथा नं कायेन फुसित्वा विहरति, पञ्‍ञाय च नं पजानाति। एत्तावतापि खो, आवुसो, उभतोभागविमुत्तो वुत्तो भगवता परियायेन…पे॰…।</p>

<p rend="bodytext">‘‘पुन <pb ed="T" n="4.0475"/> चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। यथा यथा च तदायतनं तथा तथा नं कायेन फुसित्वा विहरति, पञ्‍ञाय च नं पजानाति। एत्तावतापि खो, आवुसो, उभतोभागविमुत्तो वुत्तो भगवता निप्परियायेना’’ति। चतुत्थं।</p>

<p rend="subhead">५. सन्दिट्ठिकधम्मसुत्तं</p>

<p rend="bodytext" n="46"><hi rend="paranum">४६</hi><hi rend="dot">.</hi> ‘‘‘सन्दिट्ठिको धम्मो सन्दिट्ठिको धम्मो’ति, आवुसो, वुच्‍चति। कित्तावता नु खो, आवुसो, सन्दिट्ठिको धम्मो वुत्तो भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। एत्तावतापि <pb ed="M" n="3.0246"/> खो, आवुसो, सन्दिट्ठिको धम्मो वुत्तो भगवता परियायेन…पे॰…।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। एत्तावतापि खो, आवुसो, सन्दिट्ठिको धम्मो वुत्तो भगवता निप्परियायेना’’ति। पञ्‍चमं।</p>

<p rend="subhead">६. सन्दिट्ठिकनिब्बानसुत्तं</p>

<p rend="bodytext" n="47"><hi rend="paranum">४७</hi><hi rend="dot">.</hi> ‘‘‘सन्दिट्ठिकं <pb ed="V" n="3.0257"/> निब्बानं सन्दिट्ठिकं निब्बान’न्ति, आवुसो, वुच्‍चति। कित्तावता नु खो, आवुसो, सन्दिट्ठिकं निब्बानं वुत्तं भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। एत्तावतापि खो, आवुसो, सन्दिट्ठिकं निब्बानं वुत्तं भगवता परियायेन…पे॰…।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। एत्तावतापि खो, आवुसो, सन्दिट्ठिकं निब्बानं वुत्तं भगवता निप्परियायेना’’ति। छट्ठं।</p>

<p rend="subhead">७. निब्बानसुत्तं</p>

<p rend="bodytext" n="48"><hi rend="paranum">४८</hi><hi rend="dot">.</hi> ‘‘‘निब्बानं <pb ed="P" n="4.0454"/> निब्बान’न्ति, आवुसो, वुच्‍चति…पे॰…। सत्तमं।</p>

<p rend="subhead">८. परिनिब्बानसुत्तं</p>

<p rend="bodytext" n="49"><hi rend="paranum">४९</hi><hi rend="dot">.</hi> ‘‘‘परिनिब्बानं परिनिब्बान’न्ति…पे॰…। अट्ठमं।</p>

<p rend="subhead">९. तदङ्गनिब्बानसुत्तं</p>

<p rend="bodytext" n="50"><hi rend="paranum">५०</hi><hi rend="dot">.</hi> ‘‘‘तदङ्गनिब्बानं <pb ed="V" n="3.0258"/> तदङ्गनिब्बान’न्ति, आवुसो, वुच्‍चति…पे॰…। नवमं।</p>

<p rend="subhead">१०. दिट्ठधम्मनिब्बानसुत्तं</p>

<p rend="bodytext" n="51"><hi rend="paranum">५१</hi><hi rend="dot">.</hi> ‘‘‘दिट्ठधम्मनिब्बानं दिट्ठधम्मनिब्बान’न्ति, आवुसो, वुच्‍चति। कित्तावता नु खो, आवुसो दिट्ठधम्मनिब्बानं वुत्तं भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि <pb ed="M" n="3.0247"/> …पे॰… पठमं झानं उपसम्पज्‍ज विहरति। एत्तावतापि खो, आवुसो, दिट्ठधम्मनिब्बानं वुत्तं भगवता परियायेन <pb ed="T" n="4.0476"/> …पे॰…।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। एत्तावतापि खो, आवुसो, दिट्ठधम्मनिब्बानं वुत्तं भगवता निप्परियायेना’’ति। दसमं।</p>

<trailer rend="centre">सामञ्‍ञवग्गो पञ्‍चमो।</trailer>
</div>

<p rend="bodytext">तस्सुद्दानं –</p>

<p rend="gatha1">सम्बाधो <pb ed="P" n="4.0455"/> कायसक्खी पञ्‍ञा,</p>

<p rend="gatha2">उभतोभागो सन्दिट्ठिका द्वे।</p>

<p rend="gatha3">निब्बानं परिनिब्बानं,</p>

<p rend="gathalast">तदङ्गदिट्ठधम्मिकेन चाति॥</p>

<trailer rend="centre">पठमपण्णासकं समत्तं।</trailer>
</div>

<div id="an9_2" n="an9_2" type="pannasaka">
<head rend="title">२. दुतियपण्णासकं</head>

<div id="an9_2_1" n="an9_2_1" type="vagga">
<head rend="chapter">(६) १. खेमवग्गो</head>

<p rend="subhead">१. खेमसुत्तं</p>

<p rend="bodytext" n="52"><hi rend="paranum">५२</hi><hi rend="dot">.</hi> ‘‘‘खेमं <pb ed="T" n="4.0477"/> खेम’न्ति<pb ed="M" n="3.0248"/><pb ed="V" n="3.0259"/>, आवुसो, वुच्‍चति। कित्तावता नु खो, आवुसो, खेमं वुत्तं भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। एत्तावतापि खो, आवुसो, खेमं वुत्तं भगवता परियायेन…पे॰…।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। एत्तावतापि खो, आवुसो, खेमं वुत्तं भगवता निप्परियायेना’’ति। पठमं।</p>

<p rend="subhead">२. खेमप्पत्तसुत्तं</p>

<p rend="bodytext" n="53"><hi rend="paranum">५३</hi><hi rend="dot">.</hi> खेमप्पत्तो खेमप्पत्तोति, आवुसो, वुच्‍चति…पे॰…। दुतियं।</p>

<p rend="subhead">३. अमतसुत्तं</p>

<p rend="bodytext" n="54"><hi rend="paranum">५४</hi><hi rend="dot">.</hi> अमतं अमतन्ति, आवुसो, वुच्‍चति…पे॰…। ततियं।</p>

<p rend="subhead">४. अमतप्पत्तसुत्तं</p>

<p rend="bodytext" n="55"><hi rend="paranum">५५</hi><hi rend="dot">.</hi> अमतप्पत्तो अमतप्पत्तोति, आवुसो, वुच्‍चति…पे॰…। चतुत्थं।</p>

<p rend="subhead">५. अभयसुत्तं</p>

<p rend="bodytext" n="56"><hi rend="paranum">५६</hi><hi rend="dot">.</hi> अभयं <pb ed="V" n="3.0260"/> अभयन्ति, आवुसो, वुच्‍चति…पे॰…। पञ्‍चमं।</p>

<p rend="subhead">६. अभयप्पत्तसुत्तं</p>

<p rend="bodytext" n="57"><hi rend="paranum">५७</hi><hi rend="dot">.</hi> अभयप्पत्तो अभयप्पत्तोति, आवुसो, वुच्‍चति…पे॰…। छट्ठं।</p>

<p rend="subhead">७. पस्सद्धिसुत्तं</p>

<p rend="bodytext" n="58"><hi rend="paranum">५८</hi><hi rend="dot">.</hi> पस्सद्धि पस्सद्धीति, आवुसो, वुच्‍चति…पे॰…। सत्तमं।</p>

<p rend="subhead">८. अनुपुब्बपस्सद्धिसुत्तं</p>

<p rend="bodytext" n="59"><hi rend="paranum">५९</hi><hi rend="dot">.</hi> अनुपुब्बपस्सद्धि <pb ed="M" n="3.0249"/><pb ed="P" n="4.0456"/> अनुपुब्बपस्सद्धीति, आवुसो, वुच्‍चति…पे॰…। अट्ठमं।</p>

<p rend="subhead">९. निरोधसुत्तं</p>

<p rend="bodytext" n="60"><hi rend="paranum">६०</hi><hi rend="dot">.</hi> निरोधो निरोधोति, आवुसो, वुच्‍चति…पे॰…। नवमं।</p>

<p rend="subhead">१०. अनुपुब्बनिरोधसुत्तं</p>

<p rend="bodytext" n="61"><hi rend="paranum">६१</hi><hi rend="dot">.</hi> ‘‘‘अनुपुब्बनिरोधो अनुपुब्बनिरोधो’ति, आवुसो, वुच्‍चति। कित्तावता <pb ed="T" n="4.0478"/> नु खो, आवुसो, अनुपुब्बनिरोधो वुत्तो भगवता’’ति?</p>

<p rend="bodytext">‘‘इधावुसो, भिक्खु विविच्‍चेव कामेहि…पे॰… पठमं झानं उपसम्पज्‍ज विहरति। एत्तावतापि खो, आवुसो, अनुपुब्बनिरोधो वुत्तो भगवता परियायेन…पे॰…<pb ed="V" n="3.0261"/>।</p>

<p rend="bodytext">‘‘पुन चपरं, आवुसो, भिक्खु सब्बसो नेवसञ्‍ञानासञ्‍ञायतनं समतिक्‍कम्म सञ्‍ञावेदयितनिरोधं उपसम्पज्‍ज विहरति, पञ्‍ञाय चस्स दिस्वा आसवा परिक्खीणा होन्ति। एत्तावतापि खो, आवुसो, अनुपुब्बनिरोधो वुत्तो भगवता निप्परियायेना’’ति। दसमं।</p>

<p rend="subhead">११. अभब्बसुत्तं</p>

<p rend="bodytext" n="62"><hi rend="paranum">६२</hi><hi rend="dot">.</hi> ‘‘नव, भिक्खवे, धम्मे अप्पहाय अभब्बो अरहत्तं सच्छिकातुं। कतमे नव? रागं, दोसं, मोहं, कोधं, उपनाहं, मक्खं, पळासं, इस्सं, मच्छरियं – इमे खो, भिक्खवे, नव धम्मे अप्पहाय अभब्बो अरहत्तं सच्छिकातुं।</p>

<p rend="bodytext">‘‘नव, भिक्खवे, धम्मे पहाय भब्बो अरहत्तं सच्छिकातुं। कतमे नव? रागं, दोसं, मोहं, कोधं, उपनाहं, मक्खं, पळासं, इस्सं, मच्छरियं – इमे खो, भिक्खवे, नव धम्मे पहाय भब्बो अरहत्तं सच्छिकातु’’न्ति। एकादसमं।</p>

<trailer rend="centre">खेमवग्गो पठमो।</trailer>
</div>

<p rend="bodytext">तस्सुद्दानं –</p>

<p rend="gatha1">खेमो <pb ed="P" n="4.0457"/> च अमतञ्‍चेव, अभयं पस्सद्धियेन च।</p>

<p rend="gathalast">निरोधो अनुपुब्बो च, धम्मं पहाय भब्बेन चाति॥</p>

<div id="an9_2_2" n="an9_2_2" type="vagga">
<head rend="chapter">(७) २. सतिपट्ठानवग्गो</head>

<p rend="subhead">१. सिक्खादुब्बल्यसुत्तं</p>

<p rend="bodytext" n="63"><hi rend="paranum">६३</hi><hi rend="dot">.</hi> ‘‘पञ्‍चिमानि<pb ed="T" n="4.0479"/><pb ed="M" n="3.0250"/><pb ed="V" n="3.0262"/>, भिक्खवे, सिक्खादुब्बल्यानि। कतमानि पञ्‍च? पाणातिपातो, अदिन्‍नादानं, कामेसुमिच्छाचारो, मुसावादो, सुरामेरयमज्‍जपमादट्ठानं – इमानि खो, भिक्खवे, पञ्‍च सिक्खादुब्बल्यानि।</p>

<p rend="bodytext">‘‘इमेसं खो, भिक्खवे, पञ्‍चन्‍नं सिक्खादुब्बल्यानं पहानाय चत्तारो सतिपट्ठाना भावेतब्बा। कतमे चत्तारो? इध, भिक्खवे, भिक्खु काये कायानुपस्सी विहरति आतापी सम्पजानो सतिमा विनेय्य लोके अभिज्झादोमनस्सं; वेदनासु…पे॰… चित्ते…पे॰… धम्मेसु धम्मानुपस्सी विहरति आतापी सम्पजानो सतिमा विनेय्य लोके अभिज्झादोमनस्सं। इमेसं खो, भिक्खवे, पञ्‍चन्‍नं सिक्खादुब्बल्यानं पहानाय इमे चत्तारो सतिपट्ठाना भावेतब्बा’’ति। पठमं।</p>

<p rend="subhead">२. नीवरणसुत्तं</p>

<p rend="bodytext" n="64"><hi rend="paranum">६४</hi><hi rend="dot">.</hi> ‘‘पञ्‍चिमानि, भिक्खवे, नीवरणानि। कतमानि पञ्‍च? कामच्छन्दनीवरणं, ब्यापादनीवरणं, थिनमिद्धनीवरणं<pb ed="P" n="4.0458"/>, उद्धच्‍चकुक्‍कुच्‍चनीवरणं, विचिकिच्छानीवरणं – इमानि खो, भिक्खवे, पञ्‍च नीवरणानि।</p>

<p rend="bodytext">‘‘इमेसं खो, भिक्खवे, पञ्‍चन्‍नं नीवरणानं पहानाय चत्तारो सतिपट्ठाना भावेतब्बा। कतमे चत्तारो? इध, भिक्खवे, भिक्खु काये कायानुपस्सी विहरति आतापी सम्पजानो सतिमा विनेय्य लोके अभिज्झादोमनस्सं; वेदनासु…पे॰… चित्ते…पे॰… <pb ed="V" n="3.0263"/> धम्मेसु धम्मानुपस्सी विहरति आतापी सम्पजानो सतिमा विनेय्य लोके अभिज्झादोमनस्सं। इमेसं <pb ed="T" n="4.0480"/> खो, भिक्खवे, पञ्‍चन्‍नं नीवरणानं पहानाय इमे चत्तारो सतिपट्ठाना भावेतब्बा’’ति। दुतियं।</p>

<p rend="subhead">३. कामगुणसुत्तं</p>

<p rend="bodytext" n="65"><hi rend="paranum">६५</hi><hi rend="dot">.</hi> ‘‘पञ्‍चिमे, भिक्खवे, कामगुणा। कतमे पञ्‍च? चक्खुविञ्‍ञेय्या रूपा इट्ठा कन्ता मनापा पियरूपा कामूपसंहिता रजनीया, सोतविञ्‍ञेय्या सद्दा…पे॰… घानविञ्‍ञेय्या गन्धा… जिव्हाविञ्‍ञेय्या रसा… कायविञ्‍ञेय्या फोट्ठब्बा <pb ed="M" n="3.0251"/> इट्ठा कन्ता मनापा पियरूपा कामूपसंहिता रजनीया। इमे खो, भिक्खवे, पञ्‍च कामगुणा।</p>

<p rend="bodytext">‘‘इमेसं खो, भिक्खवे, पञ्‍चन्‍नं कामगुणानं पहानाय…पे॰… इमे चत्तारो सतिपट्ठाना भावेतब्बा’’ति। ततियं।</p>

<p rend="subhead">४. उपादानक्खन्धसुत्तं</p>

<p rend="bodytext" n="66"><hi rend="paranum">६६</hi><hi rend="dot">.</hi> ‘‘पञ्‍चिमे, भिक्खवे, उपादानक्खन्धा। कतमे पञ्‍च? रूपुपादानक्खन्धो, वेदनुपादानक्खन्धो, सञ्‍ञुपादानक्खन्धो, सङ्खारुपादानक्खन्धो, विञ्‍ञाणुपादानक्खन्धो – इमे <pb ed="P" n="4.0459"/> खो, भिक्खवे, पञ्‍चुपादानक्खन्धा।</p>

<p rend="bodytext">‘‘इमेसं खो, भिक्खवे, पञ्‍चन्‍नं उपादानक्खन्धानं पहानाय…पे॰… इमे चत्तारो सतिपट्ठाना भावेतब्बा’’ति। चतुत्थं।</p>

<p rend="subhead">५. ओरम्भागियसुत्तं</p>

<p rend="bodytext" n="67"><hi rend="paranum">६७</hi><hi rend="dot">.</hi> ‘‘पञ्‍चिमानि, भिक्खवे, ओरम्भागियानि संयोजनानि। कतमानि पञ्‍च? सक्‍कायदिट्ठि, विचिकिच्छा, सीलब्बतपरामासो, कामच्छन्दो, ब्यापादो – इमानि खो, भिक्खवे, पञ्‍चोरम्भागियानि संयोजनानि।</p>

<p rend="bodytext">‘‘इमेसं <pb ed="V" n="3.0264"/> खो, भिक्खवे, पञ्‍चन्‍नं ओरम्भागियानं संयोजनानं पहानाय…पे॰… इमे चत्तारो सतिपट्ठाना भावेतब्बा’’ति। पञ्‍चमं।</p>

<p rend="subhead">६. गतिसुत्तं</p>

<p rend="bodytext" n="68"><hi rend="paranum">६८</hi><hi rend="dot">.</hi> ‘‘पञ्‍चिमा, भिक्खवे, गतियो। कतमा पञ्‍च? निरयो, तिरच्छानयोनि<pb ed="T" n="4.0481"/>, पेत्तिविसयो, मनुस्सा, देवा – इमा खो, भिक्खवे, पञ्‍च गतियो।</p>

<p rend="bodytext">‘‘इमासं खो, भिक्खवे, पञ्‍चन्‍नं गतीनं पहानाय…पे॰… इमे चत्तारो सतिपट्ठाना भावेतब्बा’’ति। छट्ठं।</p>

<p rend="subhead">७. मच्छरियसुत्तं</p>

<p rend="bodytext" n="69"><hi rend="paranum">६९</hi><hi rend="dot">.</hi> ‘‘पञ्‍चिमानि, भिक्खवे, मच्छरियानि। कतमानि पञ्‍च? आवासमच्छरियं, कुलमच्छरियं, लाभमच्छरियं, वण्णमच्छरियं, धम्ममच्छरियं – इमानि खो, भिक्खवे, पञ्‍च मच्छरियानि।</p>

<p rend="bodytext">‘‘इमेसं <pb ed="M" n="3.0252"/> खो, भिक्खवे, पञ्‍चन्‍नं मच्छरियानं पहानाय…पे॰… इमे चत्तारो सतिपट्ठाना भावेतब्बा’’ति। सत्तमं।</p>

<p rend="subhead">८. उद्धम्भागियसुत्तं</p>

<p rend="bodytext" n="70"><hi rend="paranum">७०</hi><hi rend="dot">.</hi> ‘‘पञ्‍चिमानि<pb ed="P" n="4.0460"/>, भिक्खवे, उद्धम्भागियानि संयोजनानि। कतमानि पञ्‍च? रूपरागो, अरूपरागो, मानो, उद्धच्‍चं, अविज्‍जा – इमानि खो, भिक्खवे, पञ्‍चुद्धम्भागियानि संयोजनानि।</p>

<p rend="bodytext">‘‘इमेसं खो, भिक्खवे, पञ्‍चन्‍नं उद्धम्भागियानं संयोजनानं पहानाय…पे॰… इमे चत्तारो सतिपट्ठाना भावेतब्बा’’ति। अट्ठमं।</p>

<p rend="subhead">९. चेतोखिलसुत्तं</p>

<p rend="bodytext" n="71"><hi rend="paranum">७१</hi><hi rend="dot">.</hi> <note>अ॰ नि॰ ५.२०५; दी॰ नि॰ ३.३१९; म॰ नि॰ १.१८५</note> ‘‘पञ्‍चिमे<pb ed="V" n="3.0265"/>, भिक्खवे, चेतोखिला <note>चेतोखीला (क॰)</note>। कतमे पञ्‍च? इध भिक्खवे, भिक्खु सत्थरि कङ्खति विचिकिच्छति नाधिमुच्‍चति न सम्पसीदति। यो सो, भिक्खवे, भिक्खु सत्थरि कङ्खति विचिकिच्छति नाधिमुच्‍चति न सम्पसीदति, तस्स चित्तं न नमति आतप्पाय अनुयोगाय सातच्‍चाय पधानाय। यस्स चित्तं न नमति आतप्पाय अनुयोगाय सातच्‍चाय पधानाय<pb ed="T" n="4.0482"/>, अयं पठमो चेतोखिलो।</p>

<p rend="bodytext">‘‘पुन चपरं, भिक्खवे, भिक्खु धम्मे कङ्खति…पे॰… सङ्घे कङ्खति… सिक्खाय कङ्खति… सब्रह्मचारीसु कुपितो होति अनत्तमनो आहतचित्तो खिलजातो। यो सो, भिक्खवे, भिक्खु सब्रह्मचारीसु कुपितो होति अनत्तमनो आहतचित्तो खिलजातो, तस्स चित्तं न नमति आतप्पाय अनुयोगाय सातच्‍चाय पधानाय। यस्स चित्तं न नमति आतप्पाय अनुयोगाय सातच्‍चाय पधानाय, अयं पञ्‍चमो चेतोखिलो।</p>

<p rend="bodytext">‘‘इमेसं, खो, भिक्खवे, पञ्‍चन्‍नं चेतोखिलानं पहानाय…पे॰… इमे चत्तारो सतिपट्ठाना भावेतब्बा’’ति। नवमं।</p>

<p rend="subhead">१०. चेतसोविनिबन्धसुत्तं</p>

<p rend="bodytext" n="72"><hi rend="paranum">७२</hi><hi rend="dot">.</hi> ‘‘पञ्‍चिमे<pb ed="P" n="4.0461"/>, भिक्खवे, चेतसोविनिबन्धा <note>चेतोविनिबद्धा (सारत्थदीपनीटीका) अ॰ नि॰ ५.२०६; दी॰ नि॰ ३.३२०</note>। कतमे पञ्‍च? इध, भिक्खवे, भिक्खु कामेसु अवीतरागो होति अविगतच्छन्दो अविगतपेमो अविगतपिपासो <pb ed="M" n="3.0253"/> अविगतपरिळाहो अविगततण्हो। यो सो, भिक्खवे, भिक्खु कामेसु अवीतरागो होति अविगतच्छन्दो अविगतपेमो अविगतपिपासो अविगतपरिळाहो अविगततण्हो, तस्स चित्तं न नमति आतप्पाय अनुयोगाय सातच्‍चाय पधानाय। यस्स चित्तं न नमति आतप्पाय अनुयोगाय सातच्‍चाय पधानाय, अयं पठमो चेतसोविनिबन्धो।</p>

<p rend="bodytext">‘‘पुन चपरं, भिक्खवे, भिक्खु काये अवीतरागो होति…पे॰… रूपे अवीतरागो होति… यावदत्थं उदरावदेहकं भुञ्‍जित्वा सेय्यसुखं पस्ससुखं मिद्धसुखं अनुयुत्तो विहरति <pb ed="V" n="3.0266"/> … अञ्‍ञतरं देवनिकायं पणिधाय ब्रह्मचरियं चरति – ‘इमिनाहं सीलेन वा वतेन वा तपेन वा ब्रह्मचरियेन वा देवो वा भविस्सामि देवञ्‍ञतरो <pb ed="T" n="4.0483"/> वा’ति। यो सो, भिक्खवे, भिक्खु अञ्‍ञतरं देवनिकायं पणिधाय ब्रह्मचरियं चरति – ‘इमिनाहं सीलेन वा वतेन वा तपेन वा ब्रह्मचरियेन वा देवो वा भविस्सामि देवञ्‍ञतरो वा’ति, तस्स चित्तं न नमति आतप्पाय अनुयोगाय सातच्‍चाय पधानाय। यस्स चित्तं न नमति आतप्पाय अनुयोगाय सातच्‍चाय पधानाय, अयं पञ्‍चमो चेतसोविनिबन्धो। इमे खो, भिक्खवे, पञ्‍च चेतसोविनिबन्धा।</p>

<p rend="bodytext">‘‘इमेसं खो, भिक्खवे, पञ्‍चन्‍नं चेतसोविनिबन्धानं पहानाय चत्तारो सतिपट्ठाना भावेतब्बा। कतमे चत्तारो? इध, भिक्खवे, भिक्खु काये कायानुपस्सी विहरति आतापी सम्पजानो सतिमा विनेय्य लोके अभिज्झादोमनस्सं; वेदनासु…पे॰… चित्ते…पे॰… धम्मेसु धम्मानुपस्सी विहरति आतापी सम्पजानो सतिमा विनेय्य लोके अभिज्झादोमनस्सं। इमेसं खो, भिक्खवे, पञ्‍चन्‍नं चेतसोविनिबन्धानं पहानाय इमे चत्तारो सतिपट्ठाना भावेतब्बा’’ति। दसमं।</p>

<trailer rend="centre">सतिपट्ठानवग्गो दुतियो।</trailer>
</div>

<p rend="bodytext">तस्सुद्दानं –</p>

<p rend="gatha1">सिक्खा <pb ed="P" n="4.0462"/> नीवरणाकामा, खन्धा च ओरम्भागिया गति।</p>

<p rend="gathalast">मच्छेरं उद्धम्भागिया अट्ठमं, चेतोखिला विनिबन्धाति॥</p>

<div id="an9_2_3" n="an9_2_3" type="vagga">
<head rend="chapter">(८) ३. सम्मप्पधानवग्गो</head>

<p rend="subhead">१. सिक्खसुत्तं</p>

<p rend="bodytext" n="73"><hi rend="paranum">७३</hi><hi rend="dot">.</hi> ‘‘पञ्‍चिमानि<pb ed="M" n="3.0254"/><pb ed="V" n="3.0267"/>, भिक्खवे, सिक्खादुब्बल्यानि। कतमानि पञ्‍च? पाणातिपातो <pb ed="T" n="4.0484"/> …पे॰… सुरामेरयमज्‍जपमादट्ठानं – इमानि खो, भिक्खवे, पञ्‍च सिक्खादुब्बल्यानि।</p>

<p rend="bodytext">‘‘इमेसं खो, भिक्खवे, पञ्‍चन्‍नं सिक्खादुब्बल्यानं पहानाय चत्तारो सम्मप्पधाना भावेतब्बा। कतमे चत्तारो? इध, भिक्खवे, भिक्खु अनुप्पन्‍नानं पापकानं अकुसलानं धम्मानं अनुप्पादाय छन्दं जनेति वायमति वीरियं आरभति चित्तं पग्गण्हाति पदहति; उप्पन्‍नानं पापकानं अकुसलानं धम्मानं पहानाय छन्दं जनेति वायमति वीरियं आरभति चित्तं पग्गण्हाति पदहति; अनुप्पन्‍नानं कुसलानं धम्मानं उप्पादाय छन्दं जनेति वायमति वीरियं आरभति चित्तं पग्गण्हाति पदहति; उप्पन्‍नानं कुसलानं धम्मानं ठितिया असम्मोसाय भिय्योभावाय वेपुल्‍लाय भावनाय पारिपूरिया छन्दं जनेति वायमति वीरियं आरभति चित्तं पग्गण्हाति पदहति। इमेसं खो, भिक्खवे, पञ्‍चन्‍नं सिक्खादुब्बल्यानं पहानाय इमे चत्तारो सम्मप्पधाना भावेतब्बा’’ति। पठमं।</p>

<p rend="bodytext" n="74-81"><hi rend="paranum">७४-८१</hi><hi rend="dot">.</hi> (यथा सतिपट्ठानवग्गे तथा सम्मप्पधानवसेन वित्थारेतब्बा।)</p>

<p rend="subhead">१०. चेतसोविनिबन्धसुत्तं</p>

<p rend="bodytext" n="82"><hi rend="paranum">८२</hi><hi rend="dot">.</hi> ‘‘पञ्‍चिमे<pb ed="P" n="4.0463"/>, भिक्खवे, चेतसोविनिबन्धा। कतमे पञ्‍च? इध, भिक्खवे, भिक्खु कामेसु अवीतरागो होति…पे॰… इमे खो, भिक्खवे, पञ्‍च चेतसोविनिबन्धा।</p>

<p rend="bodytext">‘‘इमेसं खो, भिक्खवे, पञ्‍चन्‍नं चेतसोविनिबन्धानं पहानाय चत्तारो सम्मप्पधाना भावेतब्बा<pb ed="V" n="3.0268"/>। कतमे चत्तारो? इध, भिक्खवे, भिक्खु अनुप्पन्‍नानं पापकानं अकुसलानं धम्मानं अनुप्पादाय छन्दं जनेति वायमति <pb ed="T" n="4.0485"/> वीरियं आरभति चित्तं पग्गण्हाति पदहति; उप्पन्‍नानं पापकानं अकुसलानं धम्मानं पहानाय… अनुप्पन्‍नानं कुसलानं धम्मानं उप्पादाय… उप्पन्‍नानं कुसलानं धम्मानं ठितिया असम्मोसाय भिय्योभावाय वेपुल्‍लाय भावनाय पारिपूरिया छन्दं जनेति वायमति वीरियं आरभति चित्तं पग्गण्हाति पदहति<pb ed="M" n="3.0255"/>। इमेसं खो, भिक्खवे, पञ्‍चन्‍नं चेतसोविनिबन्धानं पहानाय इमे चत्तारो सम्मप्पधाना भावेतब्बा’’ति। दसमं।</p>

<trailer rend="centre">सम्मप्पधानवग्गो ततियो।</trailer>
</div>

<div id="an9_2_4" n="an9_2_4" type="vagga">
<head rend="chapter">(९) ४. इद्धिपादवग्गो</head>

<p rend="subhead">१. सिक्खसुत्तं</p>

<p rend="bodytext" n="83"><hi rend="paranum">८३</hi><hi rend="dot">.</hi> ‘‘पञ्‍चिमानि<pb ed="V" n="3.0269"/>, भिक्खवे, सिक्खादुब्बल्यानि। कतमानि पञ्‍च? पाणातिपातो…पे॰… सुरामेरयमज्‍जपमादट्ठानं – इमानि खो, भिक्खवे, पञ्‍च सिक्खादुब्बल्यानि।</p>

<p rend="bodytext">‘‘इमेसं खो, भिक्खवे, पञ्‍चन्‍नं सिक्खादुब्बल्यानं पहानाय चत्तारो इद्धिपादा भावेतब्बा। कतमे चत्तारो? इध<pb ed="P" n="4.0464"/>, भिक्खवे, भिक्खु छन्दसमाधिपधानसङ्खारसमन्‍नागतं इद्धिपादं भावेति, वीरियसमाधि… चित्तसमाधि… वीमंसासमाधिपधानसङ्खारसमन्‍नागतं इद्धिपादं भावेति। इमेसं खो, भिक्खवे, पञ्‍चन्‍नं सिक्खादुब्बल्यानं पहानाय इमे चत्तारो इद्धिपादा भावेतब्बा’’ति। पठमं।</p>

<p rend="bodytext" n="84-91"><hi rend="paranum">८४-९१</hi><hi rend="dot">.</hi> (यथा सतिपट्ठानवग्गे तथा इद्धिपादवसेन वित्थारेतब्बा।)</p>

<p rend="subhead">१०. चेतसोविनिबन्धसुत्तं</p>

<p rend="bodytext" n="92"><hi rend="paranum">९२</hi><hi rend="dot">.</hi> ‘‘पञ्‍चिमे<pb ed="T" n="4.0486"/>, भिक्खवे, चेतसोविनिबन्धा। कतमे पञ्‍च? इध, भिक्खवे, भिक्खु कामेसु अवीतरागो होति…पे॰… इमे खो, भिक्खवे, पञ्‍च चेतसोविनिबन्धा।</p>

<p rend="bodytext">‘‘इमेसं खो, भिक्खवे, पञ्‍चन्‍नं चेतसोविनिबन्धानं पहानाय इमे चत्तारो इद्धिपादा भावेतब्बा। कतमे चत्तारो? इध, भिक्खवे, भिक्खु छन्दसमाधिपधानसङ्खारसमन्‍नागतं इद्धिपादं भावेति, वीरियसमाधि… चित्तसमाधि… वीमंसासमाधिपधानसङ्खारसमन्‍नागतं इद्धिपादं <pb ed="V" n="3.0270"/> भावेति। इमेसं खो, भिक्खवे, पञ्‍चन्‍नं चेतसोविनिबन्धानं पहानाय इमे चत्तारो इद्धिपादा भावेतब्बा’’ति। दसमं।</p>

<trailer rend="centre">इद्धिपादवग्गो चतुत्थो।</trailer>
</div>

<p rend="gatha1">यथेव <pb ed="M" n="3.0256"/> सतिपट्ठाना, पधाना चतुरोपि च।</p>

<p rend="gathalast">चत्तारो इद्धिपादा च, तथेव सम्पयोजयेति॥</p>

<div id="an9_2_5" n="an9_2_5" type="peyyala">
<head rend="chapter">(१०) ५. रागपेय्यालं</head>

<p rend="bodytext" n="93"><hi rend="paranum">९३</hi><hi rend="dot">.</hi> ‘‘रागस्स<pb ed="V" n="3.0271"/><pb ed="P" n="4.0465"/>, भिक्खवे, अभिञ्‍ञाय नव धम्मा भावेतब्बा। कतमे नव? असुभसञ्‍ञा, मरणसञ्‍ञा, आहारे पटिकूलसञ्‍ञा, सब्बलोके अनभिरतसञ्‍ञा, अनिच्‍चसञ्‍ञा, अनिच्‍चे दुक्खसञ्‍ञा, दुक्खे अनत्तसञ्‍ञा, पहानसञ्‍ञा, विरागसञ्‍ञा – रागस्स, भिक्खवे अभिञ्‍ञाय इमे नव धम्मा भावेतब्बा’’ति।</p>

<p rend="bodytext" n="94"><hi rend="paranum">९४</hi><hi rend="dot">.</hi> ‘‘रागस्स, भिक्खवे, अभिञ्‍ञाय नव धम्मा भावेतब्बा। कतमे <pb ed="T" n="4.0487"/> नव? पठमं झानं, दुतियं झानं, ततियं झानं, चतुत्थं झानं, आकासानञ्‍चायतनं, विञ्‍ञाणञ्‍चायतनं, आकिञ्‍चञ्‍ञायतनं, नेवसञ्‍ञानासञ्‍ञायतनं, सञ्‍ञावेदयितनिरोधो – रागस्स, भिक्खवे, अभिञ्‍ञाय इमे नव धम्मा भावेतब्बा’’ति।</p>

<p rend="bodytext" n="95-112"><hi rend="paranum">९५-११२</hi><hi rend="dot">.</hi> ‘‘रागस्स, भिक्खवे, परिञ्‍ञाय…पे॰… परिक्खयाय…पे॰… पहानाय…पे॰… खयाय…पे॰… वयाय…पे॰… विरागाय…पे॰… निरोधाय…पे॰… चागाय…पे॰… पटिनिस्सग्गाय…पे॰… इमे नव धम्मा भावेतब्बा’’।</p>

<p rend="bodytext" n="113-432"><hi rend="paranum">११३-४३२</hi><hi rend="dot">.</hi> ‘‘दोसस्स…पे॰… मोहस्स… कोधस्स… उपनाहस्स… मक्खस्स… पळासस्स… इस्साय… मच्छरियस्स… मायाय… साठेय्यस्स… थम्भस्स… सारम्भस्स… मानस्स… अतिमानस्स… मदस्स… पमादस्स अभिञ्‍ञाय…पे॰… परिञ्‍ञाय… परिक्खयाय… पहानाय… खयाय… वयाय… विरागाय… निरोधाय <pb ed="P" n="4.0466"/>… चागाय… पटिनिस्सग्गाय…पे॰… इमे नव धम्मा भावेतब्बा’’ति।</p>

<trailer rend="centre">रागपेय्यालं निट्ठितं।</trailer>
</div>

</div>

<trailer rend="centre">नवकनिपातपाळि निट्ठिता।</trailer>
</div>

</body>
<back></back>
</text>
</TEI.2>
